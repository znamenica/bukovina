<::лат> OCR:

<::рус> Библиотека святоотеческой литературы

<::лат> http://orthlib.ru

<::слав>

Мjь'сяца i=аннуа'рiа въ s~ де'нь.

[гл\ва к~] Ст~о'е бг~оявле'нiе гд\са бг~а и= сп~са
на'шегw i=и~са хр\ста`.

При часjь` _е~-мъ дне` зна'менуетъ въ вели'кое, и=
пото'мъ во вся^ тя^жкая. И= собра'вшеся во хра'мъ,
начина'емъ вече'рню: и= пое'мъ _о=бы'чный _псало'мъ.
Та'же _е=ктенiа` вели'кая.

И= по _е=ктенiи`, а='ще бу'детъ въ суббw'ту,
стiхосло'вимъ, Бл~же'нъ му'жъ: каfi'сму всю`.

А='ще же въ недjь'лю, пое'мъ а~-й а=нтiфw'нъ.

А='ще же во и=ны^я дни^, стiхоло'гiа не быва'етъ. Но
а='бiе пое'мъ, Гд\си, воззва'хъ, на гла'съ в~. I=ере'й же
твори'тъ проскомi'дiю.

Дiа'конъ кади'тъ цр~ковь по _о=бы'чаю. И= мы` пое'мъ:

Стiхи^ры пра'здника на и~, гла'съ в~. [Самогла'сны
i=wа'нна мона'ха:]

Просвjьти'теля на'шего, просвjьща'ющаго вся'каго
человjь'ка, ви'дjьвъ предте'ча кр\сти'тися прише'дша,
ра'дуется душе'ю, и= трепе'щетъ, руко'ю показу'етъ
_е=го`, и= глаго'летъ лю'демъ: се'й и=збавля'яй i=и~ля,
свобожда'яй на'съ w\т и=стлjь'нiя, _W безгрjь'шный
хр\сте` бж~е на'шъ, сла'ва тебjь`. [Два'жды.]

И=зба'вителю на'шему w\т раба` кр~ща'ему, и= дх~а
прише'ствiемъ свидjь'тельствуему, о_у=жасо'шася зря'ще
а='гг~льская вw'инства. гла'съ же съ нб~се` принесе'ся
w\т _о=ц~а`: се'й, _е=го'же предте'ча руко'ю кр~ща'етъ,
сн~ъ мо'й _е='сть возлю'бленный, w= не'мже бл~говоли'хъ.
хр\сте` бж~е на'шъ сла'ва тебjь`. [Два'жды.]

I=_орда^нскiя струи^ тебе` и=сто'чника прiя'ша, и=
о_у=тjь'шитель въ ви'дjь голуби'нjь схожда'ше.
приклоня'етъ ве'рхъ, приклони'вый нб~са`. зове'тъ и=
вопiе'тъ бре'нiе зижди'телю: что' ми повелjьва'еши,
jа=`же вы'ше мене`; а='зъ тре'бую твоегw` кр~ще'нiя. _w
безгрjь'шный хр\сте` бж~е на'шъ, сла'ва тебjь`.
[Два'жды.]

Сп~сти` хотя` заблу'ждшаго человjь'ка, не не
сподо'бился _е=си` въ ра'бiй зра'къ w=блещи'ся, подоба'ше
бо тебjь` вл\дцjь и= бг~у воспрiя'ти на^ша за ны`: тебjь'
бо кр~щшуся пло'тiю и=зба'вителю, w=ставле'нiя сподо'билъ
_е=си` на'съ, тjь'мже вопiе'мъ ти`: хр\сте` бж~е на'шъ,
сла'ва тебjь`. [Два'жды.]

Сла'ва, и= ны'нjь, гла'съ то'йже. [Вv"зантi'ево:]

Приклони'лъ _е=си` главу` предте'чи, сокруши'лъ _е=си`
главы^ sмi_е'въ: прише'дъ _е=си` въ струи^, просвjьти'лъ
_е=си` вся'ч_еская, _е='же сла'вити тя` сп~се,
просвjьти'теля ду'шъ на'шихъ.

Вхо'дъ со _е=v\глiемъ. Прокi'менъ дне`.

Бытiя` чте'нiе. [Глава` а~, ст. а~-г~_i]

Въ нача'лjь сотвори` бг~ъ нб~о и= зе'млю. Земля' же
бjь` неви'дима, и= неустро'ена, и= тьма` верху` бе'здны:
и= дх~ъ бж~iй ноша'шеся верху` воды`. И= рече` бг~ъ: да
бу'детъ свjь'тъ: и= бы'сть свjь'тъ. И= ви'дjь бг~ъ
свjь'тъ, jа='кw добро`: и= разлучи` бг~ъ между`
свjь'томъ, и= между` тьмо'ю. И= нарече` бг~ъ свjь'тъ
де'нь, а= тьму` нарече` но'щь. и= бы'сть ве'черъ, и=
бы'сть о_у='тро, де'нь _е=ди'нъ. И= рече` бг~ъ: да
бу'детъ тве'рдь посредjь` воды`, и= да бу'детъ
разлуча'ющи посредjь` воды` и= воды`: и= бы'сть та'кw. И=
сотвори` бг~ъ тве'рдь: и= разлучи` бг~ъ между` водо'ю,
jа='же бjь` под\ъ тве'рдiю, и= между` водо'ю, jа='же бjь`
над\ъ тве'рдiю. И= нарече` бг~ъ тве'рдь, нб~о: и= ви'дjь
бг~ъ, jа='кw добро`. и= бы'сть ве'черъ, и= бы'сть
о_у='тро, де'нь вторы'й. И= рече` бг~ъ: да собере'тся
вода`, jа='же под\ъ нб~се'мъ, въ собра'нiе _е=ди'но, и=
да jа=ви'тся су'ша. и= бы'сть та'кw: и= собра'ся вода`,
jа='же под\ъ нб~се'мъ, въ собра^нiя своя^, и= jа=ви'ся
су'ша. И= нарече` бг~ъ су'шу, зе'млю: и= собра^нiя во'дъ
нарече` моря`: и= ви'дjь бг~ъ, jа='кw добро`. И= рече`
бг~ъ: да прорасти'тъ земля` бы'лiе травно'е, сjь'ющее
сjь'мя по ро'ду и= по подо'бiю, и= дре'во плодови'тое
творя'щее пло'дъ, _е=му'же сjь'мя _е=гw` въ не'мъ по
ро'ду на земли`: и= бы'сть та'кw. И= и=знесе` земля`
бы'лiе травно'е, сjь'ющее сjь'мя по ро'ду и= по подо'бiю,
и= дре'во плодови'тое творя'щее пло'дъ, _е=му'же сjь'мя
_е=гw` въ не'мъ по ро'ду на земли`: и= ви'дjь бг~ъ,
jа='кw добро`. И= бы'сть ве'черъ, и= бы'сть о_у='тро,
де'нь тре'тiй.

И=схо'да чте'нiе. [Глава` д~_i.]

Рече` гд\сь къ мwv"се'ю: что` вопiе'ши ко мнjь`;
глаго'ли сыновw'мъ i=и~л_евымъ: и= да путеше'ствуютъ. И=
ты` возми` же'злъ тво'й, и= простри` ру'ку твою` на
мо'ре, и= расто'ргни _е=`
и= да вни'дутъ сы'нове i=и~л_евы посредjь` мо'ря по
су'ху. И= се` а='зъ w=жесточу` се'рдце фараw'ново, и=
слу'гъ _е=гw` и= _е=гv'птянъ всjь'хъ, и= вни'дутъ въ
слjь'дъ и='хъ, и= просла'влюся въ фараw'нjь, и= во все'мъ
во'инствjь _е=гw`, и= въ колесни'цахъ, и= въ ко'нехъ
_е=гw`. И= о_у=разумjь'ютъ вси` _е=гv'птяне, jа='кw а='зъ
гд\сь, прославля'ющу ми ся въ фараw'нjь, и= въ
колесни'цахъ и= въ ко'нехъ _е=гw`. Простре' же мwv"се'й
ру'ку на мо'ре, и= возгна` гд\сь мо'ре вjь'тромъ ю='жнымъ
си'льнымъ всю` но'щь, и= сотвори` мо'ре су'хо, и=
разступи'ся вода`. И= внидо'ша сы'нове i=и~л_евы въ
посре'дъ мо'ря по су'ху, и= вода` и=`мъ бы'сть стjьна`
w=десну'ю, и= стjьна` w=шу'юю. Погна'ша же _е=гv'птяне,
и= внидо'ша созади` и='хъ, вся'къ ко'нь фараw'новъ, и=
кол_есни'цы, и= вса'дницы посредjь` мо'ря. Простре' же
мwv"се'й ру'ку на мо'ре, и= о_у=стро'ися вода` ко дню` на
мjь'сто: _е=гv'птяне же бjьжа'ша под\ъ водо'ю, и=
и=стрясе` гд\сь _е=гv'птяны посредjь` мо'ря. И=
w=брати'вшися вода` покры` кол_есни'цы, и= вса'дники, и=
трiста'ты, и= всю` си'лу фараw'нову, вше'дшихъ въ слjь'дъ
и='хъ въ мо'ре: и= не w=ста` w\т ни'хъ ни _е=ди'нъ.
Сы'нове же i=и~л_евы проидо'ша по су'ху посредjь` мо'ря.

И=схо'да чте'нiе. [Главы^ _е~_i и= s~_i.]

Поя'тъ мwv"се'й сы'ны i=и~л_евы w\т мо'ря чермна'гw,
и= веде` ты^я въ пусты'ню су'ръ: и= и=дя'ху три` дни^ въ
пусты'ни, и= не w=брjьта'ху воды`, да бы'ша пи'ли.
Прiидо'ша же въ ме'рру, и= не можа'ху пи'ти воды` и=з\ъ
ме'рры, горька' бо бjь`: сегw` ра'ди нарече'ся и='мя
мjь'сту тому`, го'ресть. И= ропта'ху лю'дiе на мwv"се'а,
глаго'люще: что` пiе'мъ; Возопи' же мwv"се'й ко гд\су, и=
показа` _е=му` гд\сь дре'во: и= вложи' _е=` въ во'ду, и=
сладка` бы'сть вода`. та'мw положи` _е=му` бг~ъ
w=правда^нiя и= суды`, и= та'мw и=скуша'ше _е=го`, И=
рече`: а='ще слу'хомъ о_у=слы'шиши гла'съ гд\са бг~а
твоегw`, и= о_у=гw'дная пред\ъ ни'мъ сотвори'ши, и=
внуши'ши за'пwвjьди _е=гw`, и= сохрани'ши вся^
w=правда^нiя _е=гw`: вся'ку болjь'знь, ю='же наведо'хъ
_е=гv'птянwмъ, не наведу` на тя`. а='зъ бо _е='смь гд\сь
и=сцjьля'яй тя`. И= прiидо'ша во _е=лi'мъ, и= бя'ху та'мw
двана'десять и=сто'чникwвъ во'дъ, и= се'дмьдесятъ
ст_е'бль фi'нiкwвъ, и= w=полчи'шася та'мw при вода'хъ. И=
воздви'гшеся w\т _е=лi'ма, и= прiи'де ве'сь со'нмъ
сынw'въ i=и~левыхъ въ пусты'ню сi'нъ, jа='же _е='сть
между` _е=лi'момъ и= между` сi'ною.

Тропа'рь, гла'съ _е~:

Jа=ви'лся _е=си` въ мi'рjь, и='же мi'ръ сотвори'вый,
да просвjьти'ши во тьмjь` сjьдя'щыя, чл~вjьколю'бче,
сла'ва тебjь`.

Стi'хъ а~: Бж~е, о_у=ще'дри ны`, и= бл~гослови' ны:
просвjьти` лице` твое` на ны`, и= поми'луй ны`: позна'ти
на земли` пу'ть тво'й, во всjь'хъ jа=зы'цjьхъ сп~се'нiе
твое`.

Да просвjьти'ши во тьмjь` сjьдя'щыя, чл~вjьколю'бче,
сла'ва тебjь`.

Стi'хъ в~: Да и=сповjь'дятся тебjь` лю'дiе, бж~е, да
и=сповjь'дятся тебjь` лю'дiе вси`, да возвеселя'тся, и=
да возра'дуются jа=зы'цы, jа='кw су'диши лю'демъ
правото'ю, и= jа=зы'ки на земли` наста'виши.

Да просвjьти'ши во тьмjь` сjьдя'щыя, чл~вjьколю'бче,
сла'ва тебjь`.

Стi'хъ г~: Да и=сповjь'дятся тебjь` лю'дiе, бж~е, да
и=сповjь'дятся тебjь` лю'дiе вси`: земля` даде` пло'дъ
сво'й, бл~гослови' ны, бж~е, бж~е на'шъ: бл~гослови' ны,
бж~е, и= да о_у=боя'тся _е=гw` вси` концы` земли`.

Да просвjьти'ши во тьмjь` сjьдя'щыя, чл~вjьколю'бче,
сла'ва тебjь`.

Сла'ва, и= ны'нjь:

Jа=ви'лся _е=си` въ мi'рjь, и='же мi'ръ сотвори'вый:
да просвjьти'ши во тьмjь` сjьдя'щыя, чл~вjьколю'бче,
сла'ва тебjь`.

I=ису'са наvи'на чте'нiе. [Глава` г~. ]

Рече` гд\сь ко i=ису'су: въ де'нь се'й начина'ю
вознести' тя пред\ъ всjь'ми сы'нми i=и~левыми, да
разумjь'ютъ, зане` jа='коже бjь'хъ съ мwv"се'омъ, та'кw
бу'ду и= съ тобо'ю. И= ны'нjь заповjь'ждь сщ~е'нникwмъ
взима'ющымъ ковче'гъ завjь'та, глаго'ля: да jа='кw
вни'дете въ ча'сть воды` i=_орда'нскiя, и= ста'нете при
i=_орда'нjь. Jа='коже и=дя'ху сщ~е'нницы взе'мшiи
ковче'гъ завjь'та гд\сня во i=_орда'нъ, и= но'ги
сщ~е'нникwвъ нося'щихъ ковче'гъ w=мочи'шася въ ча'сти
воды` i=_орда'нскiя: I=_орда'нъ же и=сполня'шеся во
все'мъ ло'жи свое'мъ, jа='коже во дни^ жа'твы пшени'цы:
И= ста'ша во'ды низходя'щыя свы'ше въ со'нмъ _е=ди'нъ,
w\тстоя'щыя дале'че sjьлw` w\т да'ма гра'да, да'же до
страны` карiаfiарi'мъ. низходя'шая же сни'де на мо'ре
а=равi'тское, да'же до мо'ря соли'щнагw, до'ндеже
вконе'цъ w=скудjь`, И= лю'дiе стоя'ху пря'мw i=ерiхw'на.
и= ста'ша сщ~е'нницы взе'мшiи ковче'гъ завjь'та гд\сня,
на су'сjь посредjь` i=_орда'на гото'вы. и= вси` сы'нове
i=и~л_евы преидо'ша по су'ху, до'ндеже сконча'ша вси`
лю'дiе преходя'ще i=_орда'нъ.

Ца'рствъ четве'ртыхъ чте'нiе. [Глава` в~.]

Рече` и=лiа` къ _е=лiссе'ю: сjьди` о_у='бw здjь`,
гд\сь посла' мя до i=_орда'на. И= рече` _е=лiссе'й: жи'въ
гд\сь, и= жива` душа` твоя`, а='ще w=ста'влю тя`. И=
поидо'ста _о='ба, и= пятдеся'тъ муже'й w\т сынw'въ
пр\оро'ческихъ, прiидо'ша и= ста'ша пря'мw и=здале'ча:
_о='ба же ста'ста при i=_орда'нjь. И= прiя'тъ и=лiа`
ми'лwть свою`, и= сви'тъ ю=`, и= порази` _е='ю во'ды и=
раздjьли'ся вода` сю'ду и= сю'ду: и= преидо'ста _о='ба по
су'ху. И= бы'сть jа='кw преидо'ста, и= рече` и=лiа`
_е=лiссе'ю: проси`, что` сотворю` тебjь`, пре'жде да'же
не взя'тъ бу'ду w\т тебе`. И= рече` _е=лiссе'й: да
бу'детъ о_у='бw дх~ъ, и='же въ тебjь`, сугу'бъ во мнjь`.
И= рече` и=лiа`: w=жесточи'лъ _е=си` проси'ти, _о=ба'че
а='ще о_у=ви'диши мя` взе'млема w\т тебе`, бу'детъ ти`
та'кw: А='ще ли же не о_у=ви'диши, не бу'детъ. И= бы'сть
и=ду'щымъ и=`мъ, и= глаго'лющымъ, и= се` колесни'ца
_о='гненна, и= ко'ни _о='гненни, и= раздjьли` между`
_о=бjь'ма, и= взя'тся и=лiа` тру'сомъ, jа='кw на нб~о. И=
_е=лiссе'й зря'ше, и= то'й вопiя'ше: _о='тче, _о='тче,
колесни'ца i=и~лева, и= ко'ни _е=гw`. и= не ви'дjь _е=гw`
ктому`. И= jа='тся _е=лiссе'й за ри^зы своя^, и= раздра`
я=` на дво'е: и= взя'тъ ми'лwть и=лiину` _е=лiссе'й
па'дшую верху` _е=гw`. И= w=брати'ся _е=лiссе'й, и= ста`
на бре'зjь i=_орда'на. И= прiя'тъ _е=лiссе'й ми'лwть
и=лiину` па'дшую верху` _е=гw`, и= о_у=да'ри во'ды, и= не
раздjьли'шася. и= рече` _е=лiссе'й: гдjь` о_у='бw _е='сть
бг~ъ и=лiи'нъ а=пфw`; и= о_у=да'ри _е=лiссе'й во'ды
второ'е, и= раздjьли'шася во'ды, и= пре'йде по су'ху.

Ца'рствъ четве'ртыхъ чте'нiе. [Глава` _е~.]

Прiи'де неема'нъ, кня'зь царя` а=ссv"рi'йскагw, съ
колесни'цами и= ко'ньми свои'ми, и= ста` при две'рехъ
хра'ма _е=лiссе'ева. И= посла` _е=лiссе'й къ нему`
вjь'стника, глаго'ля: ше'дъ и=змы'йся во i=_орда'нjь
седми'жды, и= w=брати'тся пло'ть твоя^ къ тебjь`, и=
w=чи'стишися. И= разгнjь'вася неема'нъ, и= w\ти'де, и=
рече`: се` рjь'хъ, да и=зы'детъ ко мнjь`, и= призове'тъ
w= и='мени гд\са бг~а своегw`, и= поло'житъ руку` свою`
на прока'зу, и= w\ти'метъ ю=` w\т пло'ти моея`. Не
добрjь'йши ли су'ть а=рвана` и= фарфа`, рjьцjь^
дама^сковjь, па'че i=_орда'на, и= всjь'хъ во'дъ
i=и~левыхъ; не ше'дъ ли и=змы'юся въ ни'хъ, и= w=чи'щуся;
и= возврати'ся, и= w\ти'де съ гнjь'вомъ. И= приступи'ша
_о='троцы _е=гw` и= рjь'ша къ нему`: го'споди, а='ще бы
ве'лiе сло'во глаго'лалъ къ тебjь` пр\оро'къ, не бы' ли
сотвори'лъ, jа='коже рече` къ тебjь`: и=змы'йся и=
w=чи'стишися. И= сни'де неема'нъ, и= погрузи'ся во
i=_орда'нjь седми'жды по глаго'лу человjь'ка бж~iя: и=
w=брати'ся пло'ть _е=гw` къ нему` jа='кw _о=троча'те
ма'ла, и= w=чи'стися.

Тропа'рь, гла'съ s~:

Грjь'шникwмъ и= мытар_е'мъ за мно'жество мл\сти твоея`
jа=ви'лся _е=си`, сп~се на'шъ: гдjь' бо и=мjь'лъ бы
свjь'тъ тво'й возсiя'ти, то'кмw на сjьдя'щыя во тьмjь`,
сла'ва тебjь`.

Стi'хъ а~: Гд\сь воцр~и'ся, въ лjь'поту w=блече'ся:
w=блече'ся гд\сь въ си'лу и= препоя'сася. и='бо
о_у=тверди` вселе'нную, jа='же не подви'жится. гото'въ
пр\сто'лъ тво'й w\тто'лjь, w\т вjь'ка ты` _е=си`.

Гдjь' бо и=мjь'лъ бы свjь'тъ тво'й возсiя'ти, то'кмw
на сjьдя'щыя во тьмjь`, сла'ва тебjь`.

Стi'хъ в~: Воздвиго'ша рjь'ки, гд\си, воздвиго'ша
рjь'ки гла'сы своя^. во'змутъ рjь'ки сотр_е'нiя своя^ w\т
гласw'въ во'дъ мно'гихъ.

Гдjь' бо и=мjь'лъ бы свjь'тъ тво'й возсiя'ти, то'кмw
на сjьдя'щыя во тьмjь`, сла'ва тебjь`.

Стi'хъ г~: Ди'вны высоты` морскi^я, ди'венъ въ
высо'кихъ гд\сь: свидjь^нiя твоя^ о_у=вjь'ришася sjьлw`.
до'му твоему` подоба'етъ ст~ы'ня, гд\си, въ долготу`
днi'й.

Гдjь' бо и=мjь'лъ бы свjь'тъ тво'й возсiя'ти, то'кмw
на сjьдя'щыя во тьмjь`, сла'ва тебjь`.

Сла'ва, и= ны'нjь:

Грjь'шникwмъ и= мытар_е'мъ, за мно'жество мл\сти
твоея` jа=ви'лся _е=си`, сп~се на'шъ: гдjь' бо и=мjь'лъ
бы свjь'тъ тво'й возсiя'ти, то'кмw на сjьдя'щыя во
тьмjь`, сла'ва тебjь`.

Пр\оро'чества и=са'iина чте'нiе. [Глава` а~.]

Та'кw глаго'летъ гд\сь: и=змы'йтеся, и= чи'сти
бу'дите: w\тими'те лука^вствiя w\т ду'шъ ва'шихъ, пред\ъ
_о=чи'ма мои'ма, преста'ните w\т лука'вствiй ва'шихъ.
Научи'теся до'брое твори'ти, и=зыщи'те суда`, и=зба'вите
w=би'дима, суди'те си'ру, и= w=правди'те вдови'цу. И=
прiиди'те и=стя'жимся, глаго'летъ гд\сь, и= а='ще бу'дутъ
грjьси` ва'ши jа='кw багря'ное, jа='кw снjь'гъ
о_у=бjьлю`: а='ще же бу'дутъ jа='кw червле'ное, jа='кw
во'лну о_у=бjьлю`. И= а='ще хо'щете, и= послу'шаете
мене`, бл~га^я земли` снjь'сте. А='ще ли же не хо'щете,
ниже` послу'шаете мене`, ме'чь ва'съ поя'стъ. О_у=ста' бо
гд\сня глаго'лаша сiя^.

Бытiя` чте'нiе. [Глава` л~в.]

Воззрjь'въ i=а'кwвъ, и= ви'дjь по'лкъ бж~iй
w=полчи'вшiйся, и= срjьто'ша _е=го` а='гг~ли бж~iи. рече`
же i=а'кwвъ, _е=гда` ви'дjь и=`хъ: по'лкъ бж~iй се'й, и=
нарече` и='мя мjь'сту тому` полки`. Посла' же i=а'кwвъ
вjь'стники пред\ъ собо'ю, ко и=са'vу бра'ту своему` въ
зе'млю сiи'ръ, во страну` _е=дw'мскую. И= заповjь'да
и=`мъ глаго'ля, си'це рцы'те гд\си'ну моему` и=са'vу:
Та'кw глаго'летъ _о='трокъ тво'й i=а'кwвъ, съ лава'номъ
пожи'хъ, и= о_у=коснjь'хъ до ны'нjь, и= бы'ша ми` _о='вцы
и= воло'ве, и= _о=сля'та, и= рабы^ и= рабы^ни. и=
посла'хъ возвjьсти'ти го'сподеви моему` и=са'vови, да
w=бря'щетъ благода'ть _о='трокъ тво'й пред\ъ тобо'ю. И=
возврати'шася вjь^стницы ко i=а'кwву, глаго'люще:
и=до'хомъ ко и=са'vу бра'ту твоему`, и= се` са'мъ
гряде'тъ въ срjь'тенiе твое`, и= четы'ре ста` муже'й съ
ни'мъ. О_у=боя'ся же i=а'кwвъ sjьлw`, и= недоумjьва'шеся:
и= раздjьли` лю'ди и=`же съ ни'мъ, и= волы` и= _о='вцы на
два` полка^. И= рече` i=а'кwвъ: а='ще прiи'детъ и=са'vъ
на по'лкъ _е=ди'нъ, и= посjьче'тъ и=`, бу'детъ по'лкъ
вторы'й во сп~се'нiе. И= рече` i=а'кwвъ: бг~ъ _о=тца`
моегw` а=враа'ма, и= бг~ъ _о=тца` моегw` i=саа'ка, гд\си
рекi'й ми`, w\тбjьжи` въ зе'млю бытiя` твоегw`, и= добро'
ти сотворю`. Дово'льно ми` да бу'детъ w\т вся'кiя
пра'вды, и= w\т вся'кiя и='стины, ю='же сотвори'лъ _е=си`
_о='троку твоему`: съ жезло'мъ бо мои'мъ си'мъ преидо'хъ
i=_орда'нъ.

И=схо'да чте'нiе. [Глава` в~.]

Сни'де дщи` фараw'нова и=змы'тися на рjьку` и= рабы^ни
_е=я` прехожда'ху при рjьцjь`: и= ви'дjьвши крабi'йцу въ
лучи'цjь посла'вши рабы'ню, взя'тъ ю=`. W\тве'рзши же
ви'дитъ _о=троча` пла'чущееся въ крабi'йцjь, и= пощади`
_е=` дщи` фараw'нова, и= рече`: w\т дjьте'й _е=вре'йскихъ
сiе`. И= рече` сестра` _е=гw` дще'ри фараw'новjь: хо'щеши
ли, призову' ти жену` пита'тельницу w\т _е=вр_е'й: и=
воздои'тъ ти` _о=троча`; И= рече` _е='й дщи` фараw'нова:
и=ди`. ше'дши же _о=трокови'ца, призва` ма'терь
_о=троча'те. Рече' же къ не'й дщи` фараw'нова: соблюди'
ми _о=троча` сiе`, и= воздо'й ми` _е=`, а='зъ же да'мъ
ти` мзду`. Прiе'мши же жена` _о=троча`, и= доя'ше _е=`.
О_у=страби'вшуся же _о=троча'ти, введе` _е=` ко дще'ри
фараw'новjь, и= бы'сть _е='й въ сы'на. И=менова' же и='мя
_е=му` мwv"се'й, глаго'лющи: w\т воды` взя'хъ _е=гw`.

Суде'й чте'нiе. [Глава` s~.]

Рече` гедеw'нъ къ бг~у: а='ще сп~са'еши руко'ю мое'ю
i=и~ля, и='мже w='бразомъ ре'клъ _е=си`: се` а='зъ
положу` руно` _о='вчее на гумнjь`. и= а='бiе бу'детъ
роса` на рунjь` то'кмw, по все'й же земли` су'ша,
разумjь'ю, jа='кw сп~се'ши руко'ю мое'ю i=и~ля, и='мже
w='бразомъ ре'клъ _е=си`: и= бы'сть та'кw. И= о_у=ра'нивъ
гедеw'нъ нау'трiе, и= и=сцjьди` руно`, и= и=стече` роса`
w\т руна`, и=спо'лненъ _о=крi'нъ воды`. И= рече` гедеw'нъ
къ бг~у: да не прогнjь'вается о_у='бw jа='рость твоя` на
мя`, и= возглаго'лю _е=ще` _е=ди'ною, и= и=скушу` _е=ще`
_е=ди'ною руно'мъ: да бу'детъ о_у='бw су'ша на рунjь`
то'кмw, по все'й же земли` роса`. И= сотвори` бг~ъ та'кw
въ нощи` то'й, и= бы'сть су'ша на рунjь` то'кмw, по все'й
же земли` бы'сть роса`.

Ца'рствъ тре'тiихъ чте'нiе. [Глава` и~_i.]

Рече` и=лiа` къ лю'демъ: приступи'те ко мнjь`, и=
приступи'ша вси` лю'дiе къ нему`. И= взя'тъ и=лiа`
двана'десять ка'менiй, по числу` двана'десяти колjь'нъ
сынw'въ i=и~левыхъ, jа='коже глаго'ла гд\сь къ нему`
глаго'ляй: i=и~ль бу'детъ и='мя твое`. И= созда`
ка'менiе, и= и=сцjьли` _о=лта'рь гд\снь раско'панный, и=
сотвори` ро'въ, вмjьща'ющъ по двjь` мjь^ры сjь'мени,
_о='крестъ _о=лтаря`. И= положи` полjь^на на _о=лтари`,
_е=го'же сотвори`: и= раздроби` всесожж_е'ннiя, и=
положи` на полjь^на, и= w=бы'де _о=лта'рь. И= рече`
и=лiа`: прiими'те ми` четы'ре водоно'сы воды`, и= да
пролiю'тся на _о=лта'рь, на всесожже'нiе же и= на
полjь^на. И= рече`: о_у=дво'йте, и= о_у=дво'иша. и=
рече`: о_у=тро'йте, и= о_у=тро'иша. и= и=дя'ша вода`
_о='крестъ _о=лтаря`, и= ро'въ и=спо'лнися воды`. И=
возопи` и=лiа` на нб~о, и= рече`: гд\си бж~е а=враа'мовъ
и= i=саа'ковъ и= i=а'кwвль, о_у=слы'ши мене` дне'сь
_о=гне'мъ, и= разумjь'ютъ вси` лю'дiе сi'и, jа='кw ты`
_е=си` _е=ди'нъ гд\сь бг~ъ i=и~левъ, и= а='зъ ра'бъ
тво'й, и= тебе` ра'ди сотвори'хъ сiя^ вся^, и= ты`
w=брати` сердца` люде'й си'хъ въ слjь'дъ тебе`. И= паде`
_о='гнь w\т гд\са съ нб~се`, и= пояде` всесожж_е'нiя, и=
полjь^на, и= во'ду jа='же на ни'хъ, и= во'ду jа='же въ
ро'вjь, и= ка'менiе и= пе'рсть полиза` _о='гнь. и=
падо'ша вси` лю'дiе на лицjь` свое'мъ, и= рjь'ша:
вои'стинну гд\сь бг~ъ, то'й _е='сть бг~ъ.

Ца'рствъ четве'ртыхъ чте'нiе. [Глава` в~.]

Реко'ша му'жiе гра'да i=ерiхw'нска ко _е=лiссе'ю: се`
жили'ще гра'да сегw` добро`, jа='коже ты` го'споди
ви'диши, и= во'ды sлы` и= безча'дны. и= рече` _е=лiссе'й:
прiими'те ми` водоно'съ но'въ, и= всы'плите ту` со'ль, и=
прiя'ша и=`. И= и=зы'де на и=схожде'нiе во'дъ, и= вве'рже
та'мw со'ль, и= рече`: та'кw глаго'летъ гд\сь,
и=сцjьли'хъ во'ды сiя^, и= не ктому` бу'детъ w\тню'дъ
о_у=мира'я, ниже` безча'дствующая си'ми. и= и=сцjьлjь'ша
во'ды до дне` сегw` по глаго'лу, и='же глаго'ла
_е=лiссе'й.

Пр\оро'чества и=са'iина чте'нiе. [Глава` м~f.]

Та'кw глаго'летъ гд\сь: во вре'мя прiя'тное послу'шахъ
тя`, и= въ де'нь сп~се'нiя помого'хъ тебjь`, и= созда'хъ
тя`, и= да'хъ тя`, и= положи'хъ тя` въ завjь'тъ
jа=зы'кwвъ, _е='же о_у=стро'ити зе'млю, и= наслjь'дити
наслjь'дiе пусты'ни: Глаго'люща су'щымъ во о_у='захъ,
и=зыди'те: и= и=`же во тьмjь`, w\ткры'йтеся. на всjь'хъ
путе'хъ пасти'ся бу'дутъ, и= на всjь'хъ стезя'хъ па'жить
и='хъ. Не вза'лчутъ, ниже` вжа'ждутъ, ниже` порази'тъ
и=`хъ зно'й, ниже` со'лнце: но ми'луяй и=`хъ о_у=тjь'шитъ
я=`, и= сквозjь` и=сто'чники во'дъ проведе'тъ я=`. И=
положу` вся'ку го'ру въ пу'ть, и= вся'ку стезю` въ
па'ству и='хъ. Се` сi'и и=здале'ча прiи'дутъ, сi'и w\т
сjь'вера и= мо'ря, и=нi'и же w\т земли` пе'рсскiя. Да
веселя'тся нб~са`, и= ра'дуется земля`: да w\тры'гнутъ
го'ры весе'лiе, и= хо'лми пра'вду, jа='кw поми'лова гд\сь
лю'ди своя^, и= смир_е'нныя люде'й о_у=тjь'ши. Рече' же
сiw'нъ: w=ста'ви мя` гд\сь, и= бг~ъ забы' мя. _е=гда`
забу'детъ жена` _о=троча` свое`, и=ли` не поми'луетъ
и=сча'дiя чре'ва своегw`; А='ще ли же и= си'хъ забу'детъ
жена`, но а='зъ не забу'ду тебе`, глаго'летъ гд\сь.

_Е=ктенiа`: Па'ки и= па'ки:

Возгла'съ трист~о'му: Jа='кw ст~ъ _е=си`, бж~е на'шъ:

И= трист~о'е.

Та'же прокi'менъ, гла'съ г~: Гд\сь просвjьще'нiе мое`,
и= сп~си'тель мо'й, когw` о_у=бою'ся; Стi'хъ: Гд\сь
защи'титель живота` моегw`, w\т когw` о_у=страшу'ся;

А=по'столъ корi'нfянwмъ, зача'ло рм~г: Бра'тiе,
свобо'денъ сы'й w\т всjь'хъ: А='ще ли нjь'сть по'стъ,
начина'емъ _е=го` w\т полу`: Бра'тiе, не хощу` ва'съ не
вjь'дати: А=ллилу'iа, гла'съ s~: W\тры'гну се'рдце мое`
сло'во бла'го: Стi'хъ: Красе'нъ добро'тою па'че сынw'въ
человjь'ческихъ. _Е=v\глiе w\т луки`, зача'ло f~: Въ
пя'тое на'десяте лjь'то:

И= по ря'ду бж~е'ственная лiтургi'а вели'кагw
васi'лiа. Вмjь'стw Досто'йно: пое'мъ: W= тебjь`,
ра'дуется: Кiнwнi'къ: Хвали'те гд\са съ нб~съ:

И= по заамвw'ннjьй мл~твjь, а='бiе и=схо'димъ вси` ко
сщ~е'нной купjь'ли въ притво'ръ, и=ли` на и=сто'чники,
ца'рскими враты`: И=гу'менъ, и=ли` старjь'йшiй i=ере'й,
нося'й на главjь` ч\стны'й кр\стъ, пред\ъиду'щымъ _е=му`
свjьщено'сц_емъ и= дiа'конwмъ съ кади'лы. И= полага'етъ
ч\стны'й кр\стъ на бл~гоукраше'нномъ столjь`, и=дjь'же и=
водjь` о_у=гото'ваннjьй въ ча'шjь, и= свjьща'мъ
_о='крестъ стоя'щымъ: и= даю'тся свjьщы` бра'тiямъ. И=
настоя'тель кади'тъ _о='крестъ стола`, та'же w='бразы, и=
пра'здника на а=нало'гiи, и= сщ~е'нникwвъ, и= ли'ки по
чи'ну, предходя'щу _е=му` дiа'кону со свjьще'ю,
кли'рiкwмъ же пою'щымъ тропари` сiя^:

Гла'съ и~:

Гла'съ гд\снь на вода'хъ вопiе'тъ, глаго'ля:
прiиди'те, прiими'те вси` дх~а прему'дрости, дх~а
ра'зума, дх~а стра'ха бж~iя, jа='вльшагося хр\ста`.
[Три'жды.]

Дне'сь во'дъ w=свяща'ется _е=стество`, и=
раздjьля'ется i=_орда'нъ, и= свои'хъ во'дъ возвраща'етъ
струи^ вл\дку зря` кр~ща'ема. [Два'жды.]

Jа='кw человjь'къ на рjьку` прише'лъ _е=си`, хр\сте`
цр~ю`, и= ра'бское кр~ще'нiе прiя'ти тщи'шися, бл~же, w\т
предте'чеву руку`, грjь^хъ ра'ди на'шихъ, чл~вjьколю'бче.
[Два'жды.]

Сла'ва, и= ны'нjь, гла'съ то'йже:

Ко гла'су вопiю'щагw въ пусты'ни, о_у=гото'вайте пу'ть
гд\снь, прише'лъ _е=си`, гд\си, зра'къ ра'бiй прiи'мъ,
кр~ще'нiя прося`, не вjь'дый грjьха`: ви'дjьша тя` во'ды
и= о_у=боя'шася. тре'петенъ бы'сть предте'ча, и= возопи`
глаго'ля: ка'кw просвjьти'тъ свjьти'льникъ свjь'та; ка'кw
ру'ку положи'тъ ра'бъ на вл\дку; w=святи` мене` и= во'ды,
сп~се, взе'мляй мi'ра грjь'хъ.

Пр\оро'чества и=са'iина чте'нiе. [Глава` л~_е]

Та'кw глаго'летъ гд\сь: да возвесели'тся пусты'ня
жа'ждущая. да возра'дуется пусты'ня, и= процвjьте'тъ
jа='кw крi'нъ, и= да прозя'бнетъ, и= вся^ возвеселя'тся.
И= возра'дуются пусты^нная i=_орда^нова, и= сла'ва
лiва'нова дана` бы'сть _е='й, и= че'сть карми'лова, и=
лю'дiе мои` о_у='зрятъ сла'ву гд\сню, и= высоту` бж~iю.
О_у=крjьпи'теся ру'ки w=сла'бл_енныя, и= колjь^на
разсла'бл_енная о_у=тjь'шитися. И= рцы'те малоду'шнымъ
мы'слiю, о_у=крjьпи'теся и= не бо'йтеся: се` бг~ъ на'шъ
су'дъ воздае'тъ, то'й прiи'детъ и= сп~се'тъ на'съ. Тогда`
w\тве'рзутся _о=чеса` слjьпы'хъ, и= о_у=шеса` глухи'хъ
о_у=слы'шатъ: Тогда` ско'читъ хро'мый jа='кw _е=ле'нь, и=
jа='сенъ бу'детъ jа=зы'къ гугни'выхъ, jа='кw прорази'ся
въ пусты'ни вода`, и= де'брь въ земли` жа'ждущей. И=
бу'детъ безвw'дная въ бла^та и= въ жа'ждущей земли`
и=сто'чникъ воды` бу'детъ: та'мw бу'детъ весе'лiе пти'цъ,
водворе'нiе сv'ринwвъ, и= тро'стiй и= бла^та. Та'мw
бу'детъ пу'ть чи'стъ, и= пу'ть ст~ъ нарече'тся: и= не
мимои'детъ та'мw нечи'стъ, ниже` бу'детъ та'мw пу'ть
нечи'стый, разсjь'яннiи же по'йдутъ по нему`, и= не
заблу'дятъ. И= не бу'детъ та'мw льва`, ниже` sвjьре'й
лю'тыхъ взы'детъ на'нь, ниже` w=бря'щется та'мw: но
по'йдутъ по нему` и=зба'вленнiи и= со'браннiи w\т гд\са.
И= w=братя'тся, и= прiи'дутъ въ сiw'нъ съ весе'лiемъ и=
ра'достiю, и= весе'лiе вjь'чное над\ъ главо'ю и='хъ.
Хвала` и= ра'дованiе, и= весе'лiе пости'гнетъ и=`хъ:
w\тбjьже` болjь'знь, печа'ль и= воздыха'нiе.

Пр\оро'чества и=са'iина чте'нiе [Глава` н~_е.]

Та'кw глаго'летъ гд\сь: жа'ждущiи на во'ду и=ди'те, и=
_е=ли^цы не и='мате сребра`, ше'дше купи'те, и= jа=ди'те
и= пi'йте, без\ъ сребра` и= цjьны`, вiно` и= ту'къ.
Вску'ю цjьните` сребро` не въ хлjь'бы, и= тру'дъ ва'шъ не
въ сы'тость; послу'шайте мене`, и= снjь'сте бл~га^я, и=
наслади'тся во бл~ги'хъ душа` ва'ша. Внима'йте о_у=ши'ма
ва'шима, и= послjь'дуйте пут_е'мъ мои^мъ: о_у=слы'шите
мене`, и= жива` бу'детъ во бл~ги'хъ душа` ва'ша, и=
завjьща'ю ва'мъ завjь'тъ вjь'ченъ, преподw'бная дв~дова
вjь^рная. Се` свидjь'тельство во jа=зы'цjьхъ: да'хъ
_е=го` кн~зя и= повели'теля во jа=зы'цjьхъ. Се` jа=зы'цы,
и='же не вjь'дяху тя`, призову'тъ тя`, и= лю'дiе, и=`же
не позна'ша тя`, къ тебjь` прибjь'гнутъ, ра'ди гд\са
твоегw` и= ст~а'гw i=и~лева, jа='кw просла'вихъ тя`.
Взыщи'те бг~а, и= внегда` ва'мъ w=брjьсти` _е=го`,
призови'те: _е=гда' же а='ще прибли'жится ва'мъ, да
w=ста'витъ нечести'вый пути^ своя^, и= му'жъ беззако'нный
совjь'ты своя^, и= w=брати'теся ко гд\су бг~у ва'шему, и=
поми'ловани бу'дете, jа='кw по мно'гу w=ста'витъ грjьхи`
ва'шя. Не су'ть бо совjь'ти мои`, jа='коже совjь'ти
ва'ши: ниже` jа='коже путiе` ва'ши, путiе` мои`,
глаго'летъ гд\сь. Но jа='коже w\тстои'тъ нб~о w\т земли`,
та'кw w\тстои'тъ пу'ть мо'й w\т путе'й ва'шихъ, и=
размышл_е'нiя ва^ша w\т мы'сли моея`. Jа='коже бо а='ще
сни'детъ до'ждь и=ли` снjь'гъ съ нб~се`, и= не
возврати'тся w\тту'ду, до'ндеже о_у=пои'тъ зе'млю, и=
роди'тъ и= прозя'бнетъ, и= да'стъ сjь'мя сjь'ющему, и=
хлjь'бъ въ снjь'дь: Та'кw бу'детъ глаго'лъ мо'й, и='же
а='ще и=зы'детъ и=з\ъ о_у='стъ мои'хъ, и= не w=брати'тся
ко мнjь` то'щъ, до'ндеже а='ще сконча'етъ вся^, _е=ли'ка
восхотjь'хъ, и= поспjьшу` пути^ моя^, и= повелjь^нiя
моя^. Весе'лiемъ бо и=зыде'те и= ра'достiю научи'теся:
го'ры бо и= хо'лми ско'чатъ, жду'ще ва'съ въ ра'дости, и=
вся^ древеса` с_е'льная воспле'щутъ вjь'твьми. И=
вмjь'стw дра'чiя взы'детъ кv"парi'съ, вмjь'стw же
кропи'вы взы'детъ мv"рсi'на: и= бу'детъ гд\сь во и='мя и=
въ зна'менiе вjь'чное, и= не w=скудjь'етъ.

Пр\оро'чества и=са'iина чте'нiе [Глава` в~_i.]

Та'кw глаго'летъ гд\сь: почерпи'те во'ду съ весе'лiемъ
w\т и=стw'чникъ сп~се'нiя. И= рече'ши въ де'нь _о='нъ:
и=сповjь'дайтеся гд\сви, и= призови'те и='мя _е=гw`,
возвjьсти'те во jа=зы'цjьхъ сла'ву _е=гw`: помяни'те,
jа='кw вознесе'ся и='мя _е=гw`. По'йте и='мя гд\сне,
jа='кw высw'кая сотвори`: возвjьсти'те сiя^ по все'й
земли`. Ра'дуйтеся и= весели'теся живу'щiи въ сiw'нjь,
jа='кw вознесе'ся ст~ы'й i=и~левъ посредjь` _е=гw`.

Прокi'менъ, гла'съ г~: Гд\сь просвjьще'нiе мое`, и=
сп~си'тель мо'й, когw` о_у=бою'ся; Стi'хъ: Гд\сь
защи'титель живота` моегw`, w\т кого` о_у=страшу'ся;

А=по'столъ къ корi'нfянwмъ [зача'ло рм~г w\т полу`]

Бра'тiе, не хощу` ва'съ не вjь'дjьти, jа='кw _о=ц~ы`
на'ши вси` под\ъ _о='блакомъ бы'ша, и= вси` сквозjь`
мо'ре проидо'ша. И= вси` въ мwv"се'а кр\сти'шася во
_о='блацjь и= въ мо'ри: И= вси` то'жде бра'шно духо'вное
jа=до'ша: И= вси` то'жде пи'во духо'вное пи'ша: пiя'ху бо
w\т духо'внагw послjь'дующагw ка'мене, ка'мень же бjь`
хр\сто'съ.

А=ллилу'iа, гла'съ д~: Гла'съ гд\снь на вода'хъ: бг~ъ
сла'вы возгремjь`, гд\сь на вода'хъ мно'гихъ.

_Е=v\глiе w\т ма'рка. [зача'ло в~.]

Во вре'мя _о='но, прiи'де i=и~съ w\т назаре'та
галiле'йскагw, и= кр\сти'ся w\т i=wа'нна во i=_орда'нjь.
И= а='бiе восходя` w\т воды`, ви'дjь разводя'щася нб~са`,
и= дх~ъ jа='кw го'лубь сходя'щъ на'нь. И= гла'съ бы'сть
съ нб~се`: ты` _е=си` сн~ъ мо'й возлю'бленный: w= не'мже
бл~говоли'хъ.

Дiа'конъ же глаго'летъ _е=ктенiю`:

Ми'ромъ гд\су помо'лимся. И= прw'чая, до W=
пла'вающихъ, путеше'ствующихъ:

W= _е='же w=ст~и'тися вода'мъ си^мъ си'лою, и=
дjь'йствiемъ ст~а'гw дх~а, гд\су помо'лимся.

W= _е='же снизходи'ти на во'ды w=чисти'тельному
пресу'щныя тр\оцы дjь'йству, гд\су помо'лимся.

W= _е='же дарова'тися и=`мъ бл~года'ти и=збавле'нiя,
бл~гослове'нiю i=_орда'нову си'лою, и= дjь'йствомъ, и=
наи'тiемъ ст~а'гw дх~а, гд\су помо'лимся.

W= _е='же сокруши'тися сатанjь` под\ъ нога'ми на'шими
вско'рjь, и= разори'тися вся'кому совjь'ту лука'вому,
дви'жимому на ны`, гд\су помо'лимся.

Jа='кw да гд\сь бг~ъ и='зметъ на'съ w\т вся'кагw
навjь'та, и= и=скуше'нiя сопроти'вника, и= достw'йны
содjь'лаетъ w=бjьща'нныхъ бла'гъ, гд\су помо'лимся.

W= _е='же просвjьти'тися на'мъ просвjьще'нiемъ ра'зума
и= бл~гоче'стiя, наи'тiемъ ст~а'гw дх~а, гд\су
помо'лимся.

W= _е='же низпосла'ти гд\су бг~у бл~гослове'нiе
i=_орда'ново, и= w=ст~и'ти во'ды сiя^, гд\су помо'лимся.

W= _е='же бы'ти водjь` се'й, w=сщ~е'нiя да'ру,
грjьхw'въ и=збавле'нiю, во и=сцjьле'нiе души` и= тjь'ла,
и= на вся'кую по'льзу и=зря'дную, гд\су помо'лимся.

W= _е='же бы'ти водjь` се'й приводя'щей въ жи'знь
вjь'чную, гд\су помо'лимся.

W= _е='же jа=ви'тися се'й w\тгна'нiю вся'кагw
навjь'та, ви'димыхъ и= неви'димыхъ вра^гъ, гд\су
помо'лимся.

W= че'рплющихъ и= _е='млющихъ во w=сщ~е'нiе домw'въ,
гд\су помо'лимся.

W= _е='же бы'ти се'й во w=чище'нiе ду'шъ и= тjьле'съ,
всjь^мъ вjь'рою че'рплющымъ же и= причаща'ющымся w\т
нея`, гд\су помо'лимся.

W= _е='же сподо'битися на'мъ и=спо'лнитися w=сщ~е'нiя
во'дъ си'хъ причаще'нiемъ, неви'димымъ jа=вле'нiемъ
ст~а'гw дх~а, гд\су помо'лимся.

W= _е='же о_у=слы'шати гд\су бг~у гла'съ моле'нiя
на'съ грjь'шныхъ и= поми'ловати на'съ, гд\су помо'лимся.

W= и=зба'витися на'мъ w\т вся'кiя ско'рби: Заступи`,
сп~си`, поми'луй: Прест~у'ю, преч\стую,
пребл~гослове'нную:

Си^мъ же глаго'лемымъ w\т дiа'кона, i=ере'й мо'лится,
глаго'ля та'йнw моли'тву: Гд\си i=и~се хр\сте`: А='ще же
нjь'сть дiа'кона, глаго'летъ ю=`, _е=гда` чту'тся
паремiи`.

Гд\си i=и~се хр\сте`, _е=диноро'дный сн~е, сы'й въ
нjь'дрjь _о='ч~и, и='стинный бж~е, и=сто'чниче жи'зни и=
безсме'ртiя, свjь'те w\т свjь'та, прише'дый въ мi'ръ,
_е='же просвjьти'ти _е=го`, w=зари` на'шу мы'сль ст~ы'мъ
твои'мъ дх~омъ, и= прiими` на'съ, вели'чество и=
бл~годаре'нiе тебjь` принося'щихъ, w= jа=`же w\т вjь'ка
ди'вныхъ твои'хъ великодjь'йствiихъ, и= _е='же въ
послjь^днiя вjь'ки сп~си'тельнымъ твое'мъ смотре'нiи, въ
не'мже въ на'ше немощно'е и= ни'щее w=дjь'явся
смjьше'нiе, и= рабw'тнымъ мjь'рамъ снизше'дый, и='же
всjь'хъ цр~ю`. _е=ще` и= ра'бскою руко'ю во i=_орда'нjь
кр\сти'тися претерпjь'лъ _е=си`, да водно'е _е=стество`
w=ст~и'въ, безгрjь'шне, путесотвори'ши на'мъ, _е='же
водо'ю и= дх~омъ па'ки рожде'нiе, и= къ пе'рвому на'съ
о_у=стро'иши свобожде'нiю: _е=гw'же бж~е'ственнагw
та'инства воспомина'нiе пра'зднующе, мо'лимся тебjь`,
вл\дко чл~вjьколю'бче, воскропи` и= на ны` недостw'йныя
рабы^ твоя^, по бж~е'ственному твоему` w=бjьща'нiю, во'ду
чи'сту, твоегw` бл~гоутро'бiя да'ръ, во _е='же над\ъ
водо'ю се'ю проше'нiю на'съ грjь'шныхъ, бл~гопрiя'тну
бы'ти твое'ю бл~гостiю, и= бл~гослове'нiю твоему` _е='ю,
на'мъ же и= всjь^мъ вjь^рнымъ лю'демъ твои^мъ
дарова'тися, въ сла'ву ст~а'гw и= покланя'емагw твоегw`
и='мене. Jа='кw подоба'етъ тебjь` вся'кая сла'ва, че'сть
и= поклоне'нiе, со безнача'льнымъ твои'мъ _о=ц~е'мъ, и=
прест~ы'мъ и= бл~ги'мъ, и= животворя'щимъ твои'мъ дх~омъ
ны'нjь, и= при'снw, и= во вjь'ки вjькw'въ.

И= ре'къ въ себjь`: А=ми'нь.

Дiа'кону же и=спо'лнившу _е=ктенiю`, начина'етъ
сщ~е'нникъ велегла'снw мл~тву сiю`:

Ве'лiй _е=си`, гд\си, и= чу^дна дjьла` твоя^, и=
ниеди'ноже сло'во дово'льно бу'детъ къ пjь'нiю чуде'съ
твои'хъ. [Три'жды.]

Ты' бо хотjь'нiемъ w\т не су'щихъ во _е='же бы'ти
приведы'й вся'ч_еская, и= твое'ю держа'вою содержи'ши
тва'рь и= твои'мъ про'мысломъ стро'иши мi'ръ. Ты` w\т
четы'рехъ стiхi'й тва'рь сочини'вый, четы'рми времены`
кру'гъ лjь'та вjьнча'лъ _е=си`. Тебе` трепе'щутъ
о_у='мныя вся^ си^лы: тебе` пое'тъ со'лнце, тебе`
сла'витъ луна`, тебjь` прису'тствуютъ sвjь'зды: тебе`
слу'шаетъ свjь'тъ, тебе` трепе'щутъ б_е'здны, тебjь`
рабо'таютъ и=сто'чницы. Ты` просте'рлъ _е=си` нб~о jа='кw
ко'жу: ты` о_у=тверди'лъ _е=си` зе'млю на вода'хъ: ты`
w=гради'лъ _е=си` мо'ре песко'мъ: ты` ко w\тдыха'нi_емъ
возду'хъ пролiя'лъ _е=си`. А='гг~льскiя си^лы тебjь`
слу'жатъ, а=рха'гг~льстiи ли'цы тебjь` кла'няются:
много_очи'тiи херувi'ми, и= шестокрила'тiи серафi'ми,
_о='крестъ стоя'ще, и= w=блета'юще, стра'хомъ
непристу'пныя сла'вы твоея` покрыва'ются. Ты' бо бг~ъ
сы'й неwпи'санный, безнача'льный же и= неизглаго'ланный,
прише'лъ _е=си` на зе'млю, зра'къ раба` прiи'мъ, въ
подо'бiи чл~вjь'честjьмъ бы'въ: не бо терпjь'лъ _е=си`,
вл\дко, мл\срдiя ра'ди мл\сти твоея`, зрjь'ти w\т
дiа'вола му'чима ро'да человjь'ча, но прише'лъ _е=си`, и=
сп~слъ _е=си` на'съ. И=сповjь'дуемъ бл~года'ть,
проповjь'дуемъ мл\сть, не таи'мъ бл~годjья'нiя:
_е=стества` на'шегw ро'ды свободи'лъ _е=си`.
дjь'вственную w=ст~и'лъ _е=си` о_у=тро'бу рождество'мъ
твои'мъ: вся` тва'рь воспjьва'етъ тя` jа='вльшагося. Ты'
бо бг~ъ на'шъ на земли` jа=ви'лся _е=си`, и= съ
человjь'ки пожи'лъ _е=си`: ты` i=_орда^нскiя струи^
w=ст~и'лъ _е=си`, съ нб~се` низпосла'вый ст~а'го твоего`
дх~а, и= главы^ та'мw гнjьздя'щихся сокруши'лъ _е=си`
sмi_е'въ.

И= сiе` о_у='бw сщ~е'нникъ глаго'ля три'жды, и= во'ду
руко'ю бл~гословля'етъ на кi'йждо стi'хъ:

Ты` о_у='бw, чл~вjьколю'бче цр~ю`, прiиди` и= ны'нjь
наи'тiемъ ст~а'гw твоегw` дх~а, и= w=ст~и` во'ду сiю`.
[Три'жды.]

И= да'ждь _е='й бл~года'ть и=збавле'нiя,
бл~гослове'нiе i=_орда'ново: Сотвори` ю=` нетлjь'нiя
и=сто'чникъ, w=сщ~е'нiя да'ръ, грjьхw'въ разрjьше'нiе,
неду'гwвъ и=сцjьле'нiе, де'монwвъ всегуби'тельство,
сопроти^внымъ си'ламъ непристу'пную, а='гг~льскiя
крjь'пости и=спо'лненную: Да вси` почерпа'ющiи и=
причаща'ющiися и=мjь'ютъ ю=` ко w=чище'нiю ду'шъ и=
тjьле'съ, ко и=сцjьле'нiю страсте'й, ко w=сщ~е'нiю
домw'въ, и= ко вся'кой по'льзjь и=зря'дну. Ты' бо _е=си`
бг~ъ на'шъ, и='же водо'ю и= дх~омъ w=бнови'вый
w=бетша'вшее грjьхо'мъ _е=стество` на'ше: ты` _е=си` бг~ъ
на'шъ, водо'ю потопи'вый при нw'и грjь'хъ. Ты` _е=си`
бг~ъ на'шъ, и='же мо'ремъ свободи'вый w\т рабо'ты
фараw'ни мwv"се'омъ ро'дъ _е=вре'йскiй. Ты' бо _е=си`
бг~ъ на'шъ, разрази'вый ка'мень въ пусты'ни, и= потеко'ша
во'ды, и= пото'цы наводни'шася, и= жа'ждущыя лю'ди твоя^
насы'тивый. Ты` _е=си` бг~ъ на'шъ, и='же водо'ю и=
_о=гне'мъ премjьни'вый и=лiе'ю i=и~ля w\т пре'лести
ваа'ловы.

Са'мъ и= ны'нjь, вл\дко, w=ст~и` во'ду сiю` дх~омъ
твои'мъ ст~ы'мъ. [Три'жды.]

Да'ждь же всjь^мъ прикаса'ющымся _е='й, и=
причаща'ющымся, и= ма'жущымся _е='ю, w=сщ~е'нiе,
здра'вiе, w=чище'нiе и= бл~гослове'нiе.

Сп~си`, гд\си, и= поми'луй ст~jь'йшыя патрiа'рхи
правосла^вныя и= все` правосла'вное _е=пi'скопство цр~кве
рwссi'йскiя.

И= сохрани` и=`хъ под\ъ кро'вомъ твои'мъ въ ми'рjь,
да'руй и=`мъ вся^, jа=`же ко сп~се'нiю прош_е'нiя, и=
жи'знь вjь'чную: да и= стiхi'ами, и= человjь'ки, и=
а='гг~лы, и= ви'димыми, и= неви'димыми, сла'вится твое`
прест~о'е и='мя, со _о=ц~е'мъ и= ст~ы'мъ дх~омъ, ны'нjь
и= при'снw и= во вjь'ки вjькw'въ, а=ми'нь.

I=ере'й: Ми'ръ всjь^мъ.

Ли'къ: И= ду'хови твоему`.

Дiа'конъ: Главы^ ва'шя гд\сви приклони'те.

Ли'къ: Тебjь`, гд\си.

Сщ~е'нникъ прекло'нься мо'лится та'йнw:

Приклони` гд\си о_у='хо твое`, и= о_у=слы'ши ны`,
и='же во i=_орда'нjь кр\сти'тися и=зво'ливый, и=
w=ст~и'вый во'ды, бл~гослови` всjь'хъ на'съ, и=`же
приклоне'нiемъ своея` вы'и, назна'менующихъ рабо'тное
воwбраже'нiе: и= сподо'би на'съ и=спо'лнитися w=сщ~е'нiя
твоегw`, причаще'нiемъ воды` сея`, и= да бу'детъ на'мъ
гд\си, во здра'вiе души` и= тjь'ла.

Чита'етъ i=ере'й сiю` мл~тву та'йнw, а= пото'мъ
велегла'снw возглаша'етъ:

Ты' бо _е=си` w=сщ~е'нiе на'ше, и= тебjь` сла'ву и=
бл~годаре'нiе и= поклоне'нiе возсыла'емъ, со
безнача'льнымъ твои'мъ _о=ц~е'мъ, и= прест~ы'мъ, и=
бл~ги'мъ, и= животворя'щимъ твои'мъ дх~омъ, ны'нjь и=
при'снw, и= во вjь'ки вjькw'въ,

Ли'къ: А=ми'нь.

И= а='бiе бл~гословля'я во'ду кр\стови'днw честны'мъ
кр\сто'мъ, погружа'етъ _е=го` пра'вw, низводя` въ во'ду
и= возводя`, держя` _е=го` _о=бjь'ма рука'ма, поя`
настоя'щiй тропа'рь, во гла'съ пе'рвый:

Во i=_орда'нjь кр~ща'ющуся тебjь` гд\си, тр\оческое
jа=ви'ся поклоне'нiе: роди'телевъ бо гла'съ
свидjь'тельствоваше тебjь`, возлю'бленнаго тя` сн~а
и=мену'я, и= дх~ъ въ ви'дjь голуби'нjь, и=звjь'ствоваше
словесе` о_у=твержде'нiе. jа=вле'йся, хр\сте` бж~е, и=
мi'ръ просвjьще'й, сла'ва тебjь`. [Три'жды.]

И= въ другi'й та'кожде кр\сто'мъ зна'менуетъ во'ду, и=
въ тре'тiй та'кожде, то'йжде тропа'рь поя` са'мъ
настоя'тель, спою'щымъ _е=му` и= про'чымъ сщ~е'нникwмъ:
та'же пою'тъ и= ли'ки то'йжде тропа'рь. Настоя'тель же
взе'мъ сщ~е'нную во'ду на блю'до, и= w=братя'ся на
за'падъ лице'мъ, въ лjь'вой руцjь` держя` честны'й
кр\стъ, а= въ пра'вой васiлки`, кропи'тъ кр\стоwбра'знw
на вся^ страны^. И= прихо'дятъ пре'жде къ настоя'телю
сщ~е'нницы, два` два`, и= цjьлу'ютъ честны'й кр\стъ, и=
зна'менуетъ и=`хъ васiлко'мъ по лицу` со сщ~е'нною водо'ю
кр\стоwбра'знw: по тому'жде чи'ну и= вся^ лю'ди. Пое'тся
же тогда` тропа'рь w\т всjь'хъ мно'гажды, до'ндеже
w=ст~я'тся всjь` водны'мъ кропле'нiемъ, и= причаще'нiемъ.
И= а='бiе вхо'димъ во хра'мъ, и= пое'мъ стiхи'ру.

Сла'ва, и= ны'нjь, гла'съ s~:

Воспои'мъ вjь'рнiи, _е='же w= на'съ бж~iя
бл~годjья'нiя вели'чество: w= на'шемъ бо прегрjьше'нiи
бы'въ чл~вjь'къ, на'шимъ w=чище'нiемъ w=чища'ется во
i=_орда'нjь: _е=ди'нъ ч\стый и= нетлjь'нный, w=сщ~а'яй
мене` и= во'ды, и= главы^ sмi_е'въ сокруша'яй въ водjь`.
почерпе'мъ о_у='бw во'ду съ весе'лiемъ бра'тiе:
бл~года'ть бо дх~а вjь'рнw почерпа'ющымъ неви'димw
подава'ется w\т хр\ста` бг~а, и= сп~са ду'шъ на'шихъ.

Та'же: Бу'ди и='мя гд\сне бл~гослове'но w\т ны'нjь и=
до вjь'ка. [Три'жды.]

И= _псало'мъ л~г: Бл~гословлю` гд\са на вся'кое
вре'мя:

И= дае'тся а=нтi'дwръ w\т i=ере'а, и= w\тпу'стъ.

По w\тпу'стjь, и=ли` _е='сть лiтургi'а, и=ли` нjь'сть,
поставля'ется свjь'щникъ среди` цр~кве: кли'рiцы же,
ста'вше _о='ба ли^ка вку'пjь, пою'тъ тропа'рь пра'здника:
Сла'ва, и= ны'нjь, конда'къ.

По сконча'нiи же кондака` многолjь'тствуютъ
а=рхiере'а, и= настоя'теля.

И= вхо'димъ въ трапе'зу, и= jа=ди'мъ съ
древянома'слiемъ: и=спива'емъ же и= вiна`. Сы'ра же и=
подо'бныхъ _е=му`, и= ры'бъ, ника'коже де'рзнемъ jа='сти,
возбране'но бо _е='сть бж~е'ственными пра^вилы. Си'це
быва'етъ слу'жба по'стному дню` су'щу, въ на'вечерiи
просвjьще'нiя.

[зри`] И=звjь'стно же бу'ди всjь^мъ w= ст~jь'й водjь`:
jа='кw нjь'цiи су'ть w\тлуча'юще себе` w\т ст~ы'я воды`
вкуше'нiя ра'ди, не до'брjь творя'тъ: и='бо бл~года'ти
ра'ди бж~iя дана` бы'сть на w=сщ~е'нiе мi'ру, и= все'й
тва'ри. тjь'мже во вся'кихъ мjь'стjьхъ и= ска'редныхъ, и=
всю'ду кропи'тся, jа=`же и= под\ъ нога'ми на'шими су'ть:
и= гдjь` си'хъ ра'зумъ, _е='же не пи'ти сея`; но да
вjь'си, jа='кw не вкуше'нiя ра'ди jа='стiя, нечистота` въ
на'съ _е='сть, но w\т скве'рныхъ дjь'лъ на'шихъ:
w=чище'ни же w\т си'хъ, пiе'мъ без\ъ сомнjь'нiя сiю`
ст~у'ю во'ду.

W= се'й водjь` нб\сная _о='на слове'сная ла'стовица,
златослове'сный вселе'нскiй о_у=чи'тель i=wа'ннъ,
кwнстантiногра'да патрiа'рхъ, въ сло'вjь свое'мъ, w=
_е='же сходи'тися хр\стiа'нwмъ во ст~у'ю бж~iю цр~ковь,
и= w= кр~ще'нiи, _е=гw'же нача'ло: Вси` вы` въ
бл~году'шiи _е=сте` дне'сь, а='зъ же въ печа'ли _е=ди'нъ
болjь'зную: Свидjь'тельствуетъ глаго'ля: но о_у='бw чесw`
ра'ди не де'нь, во'ньже роди'ся, но де'нь во'ньже
кр\сти'ся, jа=вле'нiе глаго'лется; се'й бо _е='сть де'нь,
во'ньже кр\сти'ся, и= во'дъ w=ст~и` _е=стество`. Сегw`
ра'ди и= въ полу'нощи на пра'здникъ се'й, вси` поче'рпше
въ до'мы во'ду w\тно'сятъ, и= соблюда'ютъ, и= чрез\ъ
лjь'то всецjь'лое храня'тъ. поне'же де'нь w=сщ~е'нныхъ
во'дъ: и= зна'менiе быва'етъ jа='вственное, не
растлjьва'ющуся во'дъ _о='ныхъ _е=стеству` долгото'ю
вре'мене: но на лjь'то всецjь'лое, и= два`, и= три`
мно'гащи лjь^та, дне'сь почерпе'нной водjь` цjь'лой и=
но'вой пребыва'ющей, и= по толи'цjьмъ вре'мени ны'нjь w\т
и=сто'чникwвъ _е='мл_емымъ вода'мъ сравня'ющейся.

[зри`] Подоба'етъ и= сiе` вjь'дати: Jа='кw а='ще
случи'тся на'вечерiе ст~а'гw бг~оявле'нiя въ суббw'ту,
и=ли` недjь'лю, по'стъ не быва'етъ. Лiтургi'а же быва'етъ
златоу'стагw во свое` вре'мя, по _о=бы'чаю, jа='коже и=
всегда`. И= по w\тпуще'нiи лiтургi'и въ трапе'зу не
хо'димъ, но въ притво'рjь цр~ко'внjьмъ сjь'дшымъ на'мъ
трапе'зарь дае'тъ по о_у=ло'мку хлjь'ба коему'ждо: и=ли`
по ма'лу хлjь'бцу пшени'чному, и= ма'лw смо'квiй и=
фi'нiкwвъ, и= по _е=ди'ной ча'шjь вiна`, jа='кw да не
нарече'тся по'стъ: w=жида'емъ же вече'рнягw собо'ра.
Посе'мъ w\тше'дше въ к_е'ллiи своя^, безмо'лствуемъ до
вре'мене вече'рнягw. Вели'кагw же васi'лiа лiтургi'а
соверша'ется въ са'мый пра'здникъ: вмjь'стw же Досто'йно,
пое'мъ i=рмо'съ f~-я пjь'сни, пра'здника.

При часjь' же вече'рнjьмъ дне`: Зна'менуетъ въ
вели'кое, и= пото'мъ во вся^ тя^жкая, и= собра'вшымся
на'мъ во хра'мъ, и= бл~гослови'вшу i=ере'ю, пое'мъ
вече'рню по _о=бы'чаю: _псало'мъ, Бл~гослови` душе` моя`
гд\са: А='ще въ суббw'ту ве'чера, пое'мъ Бл~же'нъ му'жъ:
каfi'сму всю`. А='ще же въ недjь'лю ве'чера, пое'мъ а~-й
а=нтiфw'нъ. На Гд\си воззва'хъ, ста'вимъ стiхw'въ и~: и=
пое'мъ стiхи^ры пра'здника, гла'съ в~: Просвjьти'теля
на'шего: Сла'ва, и= ны'нjь, гла'съ то'йже: Приклони'лъ
_е=си` главу` пр\дте'чи: Та'же вхо'дъ со _е=v\глiемъ.
Свjь'те ти'хiй: Прокi'менъ дне`, и= чт_е'нiя по чи'ну
и='хъ, съ тропари` и= со стiхи` и='хъ. Трист~о'е же не
пое'мъ, зане'же не соверша'ется бж~е'ственная лiтургi'а.
По чте'нiи же паремi'й, _е=ктенiа` ма'лая: и= по
возгла'сjь прокi'менъ, а=п\слъ и= _е=v\глiе, jа='кw
предписа'ся. _Е=ктенiа`, Рце'мъ вси`: и= Сподо'би гд\си:
и= И=спо'лнимъ вече'рнюю мл~тву: I=ере'й возгла'съ. И=
и=схо'димъ ко крести'льницjь, и=дjь'же о_у=гото'ванъ
сто'лъ, и= дjь'йствуетъ настоя'тель, и=ли` i=ере'й по
чи'ну, jа='коже о_у=каза'ся пре'жде, пою'ще тропари`:
Гла'съ гд\снь на вода'хъ: И= про'чее быва'етъ
возслjь'дованiе w=сщ~е'нiя воды` неизмjь'ннw. По
кропле'нiи же w=сщ~е'нныя воды` вхо'димъ во хра'мъ: и=
пое'мъ стiхи'ру, Сла'ва, и= ны'нjь, гла'съ s~: Воспои'мъ
вjь'рнiи: и= w\тпу'стъ: Пото'мъ тропа'рь пра'здника:
Сла'ва, и= ны'нjь, конда'къ: Jа=ви'лся _е=си` дне'сь: И=
пи'вше сщ~е'нную во'ду вхо'димъ въ трапе'зу и= jа=ди'мъ
соверше'ннw съ древянома'слiемъ, и= пiе'мъ вiно`.

[зри`] Вjь'дати подоба'етъ, jа='кw пра'здникъ ст~ы'хъ
бг~оявле'нiй въ кi'йлюбо де'нь случи'тся, пое'мъ
повече'рiе вели'кое си'це:

W= часjь` _i~-мъ но'щи быва'етъ бла'говjьстъ, и=
пото'мъ трезво'нъ во вся^ кампа'ны. I=ере'й же со
дiа'кономъ w=бле'кшеся творя'тъ нача'ло, jа='коже во вся^
пра'здники вл\дчни. Дiа'конъ глаго'летъ: Бл~гослови`
вл\дко. I=ере'й: Бл~гослове'нъ бг~ъ на'шъ: и= кадя'щу
i=ере'ю, глаго'лемъ повече'рiе вели'кое w\т нача'ла:
Сла'ва тебjь` бж~е на'шъ, сла'ва тебjь`. Цр~ю` нб\сный:
Трист~о'е: и= прw'чая, Съ на'ми бг~ъ, пое'мъ съ
пjь'нiемъ, и= вмjь'стw тропаре'й _о=бы'чныхъ, Просвjьти`
_о='чи мои`: глаго'лемъ тропа'рь пра'здника. и= вмjь'стw,
Поми'луй на'съ гд\си, поми'луй на'съ: глаго'лемъ конда'къ
пра'здника. По Сла'ва въ вы'шнихъ, быва'етъ лiтi'а по
_о=бы'чаю.

И= пое'мъ на лiтi'и стiхи^ры самогла^сны, гла'съ д~.

[Космы` мона'ха:]

W=дjьва'яйся свjь'томъ jа='кw ри'зою, на'съ ра'ди по
на'мъ бы'ти сподо'бился _е='сть, во струи^ w=дjьва'ется
дне'сь i=_орда^нскiя: не са'мъ си'хъ ко w=чище'нiю
тре'буя, но на'мъ собо'ю о_у=строя'яй порожде'нiе. _W
чудесе`! без\ъ _о=гня` и=зваря'етъ, и= назида'етъ без\ъ
сокруше'нiя, и= сп~са'етъ въ него` просвjьща'_емыя,
хр\сто'съ бг~ъ и= сп~съ ду'шъ на'шихъ.

Тебе` въ дс~jь и= _о=гни` w=чища'юща грjь'хъ мi'ра,
зря` кр\сти'тель гряду'ща къ себjь`, о_у=жаса'яся и=
трепе'ща, вопiя'ше глаго'ля: не смjь'ю держа'ти ве'рхъ
тво'й преч\стый. ты' мя w=ст~и` вл\дко, бж~е'ственнымъ
jа=вле'нiемъ твои'мъ, _е=ди'не чл~вjьколю'бче.

Прiиди'те подража'имъ му^дрыя дjь^вы, прiиди'те
сря'щимъ jа='вльшагося вл\дку: jа='кw прiи'де, jа='кw
жени'хъ ко i=wа'нну. i=_орда'нъ ви'дjьвъ тя` о_у=боя'ся
и= пожда`, i=wа'ннъ вопiя'ше: не смjь'ю держа'ти верха`
безсме'ртнагw. дх~ъ низхожда'ше въ ви'дjь голуби'нjь
w=ст~и'ти во'ды, и= гла'съ съ нб~се`: се'й _е='сть сн~ъ
мо'й, прише'дый въ мi'ръ сп~сти` ро'дъ человjь'ческiй,
гд\си сла'ва тебjь`.

Кр~ща'ется хр\сто'съ, и= восхо'дитъ w\т воды`
совозво'дитъ бо съ собо'ю мi'ръ, и= зри'тъ разводя^щаяся
нб~са`, jа=`же а=да'мъ затвори` себjь` и= су'щымъ съ
ни'мъ. и= дх~ъ свидjь'тельствуетъ бж~ество`: подо'бному
бо предти'четъ и= гла'съ w\т нб~се`: w\тту'ду бо
свидjь'тельствуемый сп~съ ду'шъ на'шихъ.

Трепета'ше рука` кр\сти'телева, _е=гда` преч\стому
твоему` верху` косну'ся: возврати'ся i=_орда'нъ рjька`
вспя'ть, не дерза'я служи'ти тебjь`: jа='же бо
о_у=стыдjь'ся i=ису'са наvи'на, ка'кw творца` своегw`
о_у=страши'тися не и=мя'ше; но все` и=спо'лнилъ _е=си`
смотре'нiе, сп~се на'шъ, да сп~се'ши мi'ръ jа=вле'нiемъ
твои'мъ, _е=ди'не чл~вjьколю'бче.

Сла'ва, гла'съ и~:

[I=wа'нна мона'ха:] Гд\си, и=спо'лнити хотя`, jа=`же
о_у=ста'вилъ _е=си` w\т вjь'ка, w\т всея` тва'ри
служи'т_ели та'йны твоея` прiя'лъ _е=си`: w\т а='гг~лъ
гаврiи'ла, w\т человjь^къ дв~у, w\т нб~съ sвjьзду`, и=
w\т во'дъ i=_орда'нъ, въ не'мже беззако'нiе мiрско'е
потреби'лъ _е=си`, сп~се на'шъ, сла'ва тебjь`.

И= ны'нjь, гла'съ то'йже.

[А=нато'лiа:] Дне'сь вся'ка тва'рь просвjьща'ется,
дне'сь вся'ч_еская веселя'тся, нб\сная вку'пjь и=
земна^я, а='гг~ли и= человjь'цы смjьша'ются: и=дjь'же бо
цр~е'во прише'ствiе, и= чи'нъ прихо'дитъ. теце'мъ о_у='бw
на i=_орда'нъ, и= ви'димъ вси` i=wа'нна, ка'кw кр~ща'етъ
ве'рхъ нерукотворе'нный и= безгрjь'шный; тjь'мже
а=п\сльскiй гла'съ припjьва'юще, согла'снw возопiи'мъ:
jа=ви'ся бл~года'ть бж~iя, сп~си'тельная всjь^мъ
человjь'кwмъ, w=заря'ющи и= подаю'щи вjь^рнымъ ве'лiю
мл\сть.

На стiхо'внjь стiхи^ры самогла^сны, гла'съ в~.

[А=нато'лiево:] На i=_орда'нстjьй рjьцjь`, ви'дjьвъ
тя` i=wа'ннъ къ себjь` гряду'ща, глаго'лаше: хр\сте`
бж~е, что` къ рабу` прише'лъ _е=си`, скве'рны не и=мы'й
гд\си; во и='мя же чiе` тя` кр~щу`; _о=ц~а`; но того`
но'сиши въ себjь`; сн~а; но са'мъ _е=си` воплоти'выйся.
дх~а ст~а'гw; и= сего` вjь'си дая'ти вjь^рнымъ о_у=сты`:
jа=вле'йся бж~е, поми'луй на'съ.

Стi'хъ: Мо'ре ви'дjь и= побjьже`, i=_орда'нъ
возврати'ся вспя'ть.

Ви'дjьша тя` во'ды бж~е, ви'дjьша тя` во'ды и=
о_у=боя'шася: къ твое'й бо сла'вjь противозрjь'ти
херувi'ми не мо'гутъ, ниже` взира'ти серафi'ми, но со
стра'хомъ предстоя'ще, _о='вiи о_у='бw но'сятъ, _о='вiи
же сла'вятъ си'лу твою`. съ ни'миже ще'дре возвjьща'емъ
хвалу` твою`, глаго'люще: jа=вле'йся бж~е, поми'луй
на'съ.

Стi'хъ: Что' ти _е='сть мо'ре, jа='кw побjь'гло
_е=си`; и= тебjь` i=_орда'не, jа='кw возврати'лся _е=си`
вспя'ть;

Дне'сь нб~се` и= земли` творе'цъ прихо'дитъ пло'тiю на
i=_орда'нъ, кр~ще'нiя прося` безгрjь'шный, да w=чи'ститъ
мi'ръ w\т ле'сти вра'жiя: и= кр~ща'ется w\т раба` вл\дка
вся'ческихъ, и= w=чище'нiе водо'ю ро'ду человjь'ческому
да'руетъ. тому` возопiи'мъ: jа=вле'йся бж~е на'шъ, сла'ва
тебjь`.

Сла'ва, и= ны'нjь, гла'съ s~:

[Fеофа'ново:] _Е='же w\т дв~ы сл~нце, ви'дя и='же w\т
непло'дове свjьти'льникъ свjь'тлый, во i=_орда'нjь
прося'ща кр~ще'нiя, о_у='жасомъ и= ра'достiю вопiя'ше къ
нему`: ты' мя w=ст~и` вл\дко, бж~е'ственнымъ jа=вле'нiемъ
твои'мъ.

Та'же, Ны'нjь w\тпуща'еши: Трист~о'е. и= по _О='ч~е
на'шъ:

Тропа'рь пра'здника, гла'съ а~:

Во i=_орда'нjь кр~ща'ющуся тебjь` гд\си, тр\оческое
jа=ви'ся поклоне'нiе: роди'телевъ бо гла'съ
свидjь'тельствоваше тебjь`, возлю'бленнаго тя` сн~а
и=мену'я: и= дх~ъ въ ви'дjь голуби'нjь, и=звjь'ствоваше
словесе` о_у=твержде'нiе, jа=вле'йся хр\сте` бж~е, и=
мi'ръ просвjьще'й сла'ва тебjь`. [Три'жды.]

И= бл~гослове'нiе хлjь'бwвъ по _о=бы'чаю.

Та'же, Бу'ди и='мя гд\сне: три'жды, и= _псало'мъ:
Бл~гословлю` гд\са на вся'кое вре'мя: До: Не лиша'тся
вся'кагw бла'га.

И= чте'нiе пра'здника.

По чте'нiи же и= по шесто_пса'лмiи, на Бг~ъ гд\сь,
тропа'рь пра'здника, три'жды; и= _о=бы^чныя стiхолw'гiи.
По а~-й стiхоло'гiи сjьда'ленъ, гла'съ г~:

Подо'бенъ: Красотjь`:

Jа='вльшуся тебjь` во i=_орда'нjь, сп~се, и= кр~щшуся
тебjь` w\т пр\дте'чи, хр\сте`, возлю'бленный сн~ъ
свидjь'тельствованъ бы'лъ _е=си`: тjь'мже и=
собезнача'ленъ _о=ц~у` jа=ви'лся _е=си`. дх~ъ же ст~ы'й
на тя` схожда'ше, и='мже и= просвjьти'вшеся вопiе'мъ:
сла'ву бг~у су'щему въ тр\оцjь.

Сла'ва, и= ны'нjь, гла'съ д~: Подо'бенъ: Ско'рw
предвари`:

Струи^ w=ст~и'лъ _е=си` i=_орда^нскiя, держа'ву
сокруши'лъ _е=си` грjьхо'вную, хр\сте` бж~е на'шъ:
приклони'лъ _е=си` дла^ни себе` пр\дте'чевjь, и= сп~слъ
_е=си` w\т ле'сти человjь'ческiй ро'дъ. тjь'мже тя`
мо'лимъ: сп~си` ду'шы на'шя.

И= чте'нiе пра'здника.

По в~-й стiхоло'гiи сjьда'ленъ, гла'съ _е~:

Подо'бенъ: Собезнача'льное сло'во:

I=_орда'нскими струя'ми w=бло'жься, и='же свjь'томъ
пресла'внw w=дjьва'яйся, въ ни'хже а=да'мово _е=стество`
w=бнови'лъ _е=си`, сокру'шшееся sлы'мъ преслуша'нiемъ,
сло'ве бж~iй тjь'мже тя` восхваля'емъ, и= ст~о'е твое`
вси` славосло'вимъ jа=вле'нiе.

Сла'ва, и= ны'нjь, гла'съ д~:

Подо'бенъ: О_у=диви'ся i=w'сифъ:

I=_орда'не рjько`, что` о_у=диви'лся _е=си`, зря`
неви'димаго на'га; ви'дjьхъ и= вострепета'хъ, рече`, и=
ка'кw бо сегw` не хотjь'хъ о_у=страши'тися и= зайти`;
а='гг~ли _е=го` о_у=страши'шася зря'ще, о_у=жасе'ся нб~о,
и= земля` вострепета`, и= смяте'ся мо'ре, и= вся^
ви^димая и= неви^димая: хр\сто'съ jа=ви'ся на i=_орда'нjь
w=ст~и'ти во'ды.

И= чте'нiе пра'здника.

По полv"еле'и сjьда'ленъ, гла'съ д~:

Подо'бенъ: О_у=диви'ся i=w'сифъ:

Прiиди'те, о_у=ви'димъ вjь'рнiи, гдjь` кр\сти'ся
хр\сто'съ. да послjь'дуимъ про'чее ко i=_орда'ну рjьцjь`,
ко гла'су вопiю'щагw въ пусты'ни, и= о_у=ви'димъ та'мw
содjь'теля а=да'мова, дла'нiю ра'бскою рукополага'ема за
бл~гоутро'бiе неизрече'нное, и= къ нему` велегла'снw
возопiи'мъ: прише'лъ _е=си`, и= jа=ви'лся _е=си` во
i=_орда'нjь w=ст~и'ти во'ды.

Сла'ва, и= ны'нjь, то'йже. и= чте'нiе.

Степ_е'нна: а~-й а=нтiфw'нъ д~-гw гла'са.

Прокi'менъ, гла'съ д~: Мо'ре ви'дjь и= побjьже`,
i=_орда'нъ возврати'ся вспя'ть. Стi'хъ: Что' ти _е='сть
мо'ре, jа='кw побjь'гло _е=си`; и= тебjь` i=_орда'не,
jа='кw возврати'лся _е=си` вспя'ть;

Вся'кое дыха'нiе: _Е=v\глiе ма'рка, зача'ло в~. По н~-
мъ _псалмjь`, Сла'ва, гла'съ в~:

Вся'ч_еская дне'сь да возра'дуются, хр\сту`
jа='вльшуся во i=_орда'нjь.

И= ны'нjь, то'йже.

Та'же, стiхи'ра самогла'сна, гла'съ s~:

Бг~ъ сло'во jа=ви'ся пло'тiю ро'ду человjь'ческому,
стоя'ше кр\сти'тися, во i=_орда'нjь и= глаго'лаше къ
нему` предте'ча: ка'кw простру` ру'ку, и= прикосну'ся
верху` держа'щагw вся'ч_еская; а='ще и= w\т мр~i'и _е=си`
мл\днцъ, но вjь'мъ тя` бг~а превjь'чнаго: по земли`
хо'диши пjьва'емый w\т серафi^мъ, и= ра'бъ вл\дку
кр~ща'ти не научи'хся. непостижи'ме гд\си, сла'ва тебjь`.

Канw'ны два`: i=рмосы` _о=бою` канw'нwвъ по два'жды.
тропари` на в~_i: послjьди' же пе'рвый ли'къ пе'рвагw
канw'на i=рмо'съ: вторы'й ли'къ в~-гw канw'на i=рмо'съ.

Канw'нъ пе'рвый, творе'нiе кv'ръ космы` мона'ха,
[_е=гw'же краестро'чiе: Кр~ще'нiе w=чище'нiе
земноро'дныхъ грjьхw'въ.]

Гла'съ в~.

Пjь'снь а~.

I=рмо'съ: Глубины` w\ткры'лъ _е='сть дно`, и= су'шею
своя^ влече'тъ, въ не'й покры'въ проти^вныя, крjь'пкiй во
бранjь'хъ гд\сь, jа='кw просла'вися.

А=да'ма и=стлjь'вшаго w=бновля'етъ струя'ми
i=_орда'нскими: и= sмi_е'въ главы^ гнjьздя'щихся
сокруша'етъ цр~ь вjькw'въ гд\сь, jа='кw просла'вися.

_О=гне'мъ бж~ества` невеще'ственнымъ, въ пло'ть
веще'ственну w=дjь'явся, i=_орда'нскою w=блага'ется
водо'ю, воплоще'йся w\т дв~ы гд\сь, jа='кw просла'вися.

Скве'рну w=мыва'яй человjь'кwвъ, си'мъ w=чи'щься во
i=_орда'нjь, и=`мже восхотjь'въ о_у=подо'бися, _е='же
бjь` пребы'въ, су'щыя во тьмjь` просвjьща'яй гд\сь,
jа='кw просла'вися.

И='нъ канw'нъ, творе'нiе i=wа'нна дамаски'на. Гла'съ
в~.

Пjь'снь а~.

I=рмо'съ: Ше'ствуетъ морску'ю волня'щуюся бу'рю, су'шу
а='бiе i=и~ль jа='вльшуюся: чермны'й же по'нтъ трiста'ты
_е=гv'п_етскiя покры` ку'пнw, водостла'ненъ гро'бъ,
си'лою крjь'пкою десни'цы вл\дчни.

О_у='тру jа='вльшуся человjь'кwмъ свjьтоно'сну, ны'нjь
и=з\ъ пусты'ни къ вода'мъ i=_орда^нскимъ, цр~ю`
преклони'лъ _е=си` со'лнца твою` вы'ю, ли'ка мра'чна
родонача'льника и=схи'тити, скве'рны же вся'кiя
w=чи'стити тва'рь.

Безнача'льне струя'мъ спогре'бшася тебjь`, сло'ве,
но'ваго прево'диши и=стлjь'вшаго ле'стiю: сегw`
несказа'ннw w\т _о=ц~а` прiе'мъ гла'съ держа'венъ: се'й
возлю'бленный, ра'венъ же мнjь` _о='трокъ _е=стество'мъ.

Пjь'снь г~.

I=рмо'съ: Крjь'пость дая'й цар_е'мъ на'шымъ гд\сь, и=
ро'гъ пома'занныхъ свои'хъ вознося'й, w\т дв~ы
ражда'ется, гряде'тъ же ко кр~ще'нiю. тому` вjь'рнiи
возопiи'мъ: нjь'сть ст~ъ jа='кw бг~ъ на'шъ.

Непло'дная дре'вле и= безча'дная лю'тjь, дне'сь
весели'ся хр\сто'ва цр~ковь, водо'ю бо и= дх~омъ сы'нове
тебjь` роди'шася, вjь'рою взыва'юще: нjь'сть ст~ъ,
jа='коже бг~ъ на'шъ.

Ве'лiимъ гла'сомъ въ пусты'ни вопiе'тъ пр\дте'ча:
хр\сту` о_у=гото'вайте пути^, и= ст_ези` бг~у на'шему
пра^вы содjь'лайте, вjь'рою взыва'юще: нjь'сть ст~ъ,
jа='коже бг~ъ на'шъ.

И='нъ.

I=рмо'съ: _Е=ли'цы дре'внихъ и=зрjьши'хомся сjь'тей,
бра'шенъ львw'въ сотре'нныхъ члено'вными, ра'дуимся и=
разшири'мъ о_у=ста`, сло'во плету'ще w\т слове'съ
сладкопjь'нiя, и='мже къ на'мъ наслажда'ется дарова'нiй.

О_у=мерщвле'нiе пе'рвjье насади'вый тва'ри, sвjь'ря
sлодjь'йственнагw воwбра'жься въ _е=стество`,
w=мрача'ется плотски'мъ прише'ствiемъ: о_у='тру
jа='вльшуся прирази'вся вл\дцjь, сокруши'ти свою`
вражде'бную главу`.

Влече'тъ къ себjь` бг~озда'нное _е=стество`,
о_у=тро'бы мучи'теля, погребе'нное предjь'лы: ражда'ется
па'ки земноро'дныхъ w=бновле'нiе, дjь'ло держа'вно
соверша'я вл\дка: прiи'де бо, то'е w=чи'стити хотя`.

V=пакои`, гла'съ _е~:

_Е=гда` jа=вле'нiемъ твои'мъ просвjьти'лъ _е=си`
вся'ч_еская, тогда` сла'вное невjь'рiя мо'ре побjьже`, и=
i=_орда'нъ до'лjь текi'й возврати'ся, къ нб~си` возвыша'я
на'съ: но высото'ю бж~е'ственныхъ за'повjьдей твои'хъ,
соблюди`, хр\сте` бж~е, мл~твами бц\ды, и= поми'луй
на'съ.

Пjь'снь д~.

I=рмо'съ: О_у=слы'шахъ, гд\си, гла'съ тво'й, _е=го'же
ре'клъ _е=си`, гла'съ вопiю'щагw въ пусты'ни, jа='кw
возгремjь'лъ _е=си` над\ъ вода'ми мно'гими, твоему`
свидjь'тельствуяй сн~у, ве'сь бы'въ соше'дшагw дх~а,
возопи`: ты` _е=си`, хр\сто'съ, бж~iя му'дрость и= си'ла.

W=чища'емо со'лнце кто` ви'дjь, проповjь'дникъ
вопiе'тъ, пресвjь'тлое _е=стество'мъ; да тебе` вода'ми
сiя'нiе сла'вы, _о=ц~а` w='бразъ присносу'щнагw w=мы'ю,
и= сjь'но сы'й _о=гню` прикосну'ся твоегw` бж~ества`: ты'
бо _е=си` хр\сто'съ, бж~iя му'дрость и= си'ла.

Jа=ви` бж~е'ственное, _е='же и=мjь` бл~гоговjь'нiе
мwv"се'й, прилучи'вся тебjь`: jа='кw бо и=з\ъ купины' тя
возгласи'вша разумjь`, а='бiе w\тврати` лице`: а='зъ же
ка'кw тя` о_у=ви'жу jа='снw; и=ли` ка'кw ру'ку положу` на
тя`; ты' бо _е=си` хр\сто'съ, бж~iя му'дрость и= си'ла.

Душе'вное соверша'я му'дрjь, и= сло'вомъ почте'ный,
безду'шныхъ стыжду'ся. а='ще бо кр~щу' тя, клеве'тна ми`
_е='сть _о=гне'мъ дымя'щаяся гора`, побjь'гшее же мо'ре
на'двое, и= i=_орда'нъ се'й возврати'выйся: ты' бо _е=си`
хр\сто'съ, бж~iя му'дрость и= си'ла.

И='нъ.

I=рмо'съ: _О=гне'мъ w=чи'щься та'йнагw зрjь'нiя, поя`
пр\оро'къ человjь'кwвъ новодjь'йство, возглаша'етъ
гла'съ, дх~омъ пле'щущъ, воплоще'нiе jа=вля'ющъ
неизрече'нна сло'ва, и='мже си'льныхъ держа^вы
сотро'шася.

По'сланъ w\т _о=ц~а`, всесвjь'тлое сло'во, но'щи
w\тгна'ти sломра'чное стремле'нiе, и= и=скорени'ти
гряде'ши человjь'кwвъ грjьхи`: сы'ны же привлещи` твои'мъ
кр~ще'нiемъ, бл~же, свjь^тлы w\т стру'й i=_орда'нскихъ.

Са'мое прови'дjьвъ нарече'нное сло'во, jа='снw
проповjь'дникъ вопiе'тъ тва'ри: се'й пре'жде мене`,
вторы'й пло'тiю, соwбра'зенъ просiя` бж~е'ственною
си'лою, вражде'бный на'шъ w\тя'ти грjь'хъ.

Па'жить о_у= себе` животво'рну нося`, о_у=ловля'етъ
sмi_е'въ гнjь'здамъ натека'я мно'гими сjьтьми`, низлага'я
бг~ъ сло'во: запина'етъ же о_у=язви'вшаго всемi'рный
ро'дъ, сего` потре'бль и=збавля'етъ тва'рь.

Пjь'снь _е~.

I=рмо'съ: I=и~съ живота` нача'льникъ, разрjьши'ти
w=сужде'нiе гряде'тъ а=да'ма первозда'ннагw, w=чище'нiй
же jа='кw бг~ъ не тре'буя, па'дшаго w=чища'етъ во
i=_орда'нjь: въ не'мже вражду` о_у=би'въ, преиму'щъ
вся'къ о_у='мъ ми'ръ да'руетъ.

Сше'дшымся без\ъ числа` лю'демъ w\т i=wа'нна
кр\сти'тися, са'мъ посредjь` и='хъ ста`, провозгласи' же
предстоя'щымъ: кто` показа`, непокори'вiи, гнjь'ва ва'мъ
о_у=клони'тися хотя'щагw бы'ти; плоды` достw'йны хр\сту`
сотвори'те, предстоя'й бо ны'нjь ми'ръ да'руетъ.

Дjь'латель и= зижди'тель посредjь` стоя'й, jа='кw
_е=ди'нъ всjь'хъ сердца` и=спыту'етъ: чисти'тельную же
лопа'ту руко'ю прiе'мъ, всемi'рное гумно`, всему'дрjь,
разлуча'етъ, непло'дiе паля`, бл~гоплw'днымъ вjь'чный
живо'тъ да'руетъ.

И='нъ.

I=рмо'съ: Врага` те'мнагw и= w=скверне'ннагw jа='да,
w=чище'нiемъ дх~а и=змове'ни, къ но'вой приста'хомъ
небла'зненной стези`, водя'щей въ непристу'пную ра'дость,
_е=ди'нjьмъ присту'пну, и='мже бг~ъ примири'ся.

Ви'дjьвъ зижди'тель, во мра'цjь прегрjьше'нiй
плени'цами неизбjь'жными, _е=го'же воwбрази` пе'рсты,
поставля'етъ на _о=бою` ра'му воздви'гъ горjь`, ны'нjь во
многотеку'щихъ вода'хъ w=мыва'я студа` дре'внягw,
а=да'мова sла'гw нра'ва.

Со бл~гоче'стiемъ притеце'мъ прилjь'жнw, ко
и=сто'чникwмъ преч\стымъ, тече'нiя сп~си'тельнагw, сло'ва
о_у=смотря'юще w\т нетлjь'нныя, почерпа^ла принося'ще
жа'жди бж~е'ственныя, мi'ра сла'достнjь и=сцjьля'я
неду'гъ.

Пjь'снь s~.

I=рмо'съ: Гла'съ словесе`, свjьти'льникъ свjь'та,
денни'ца сл~нца, пр\дте'ча, въ пусты'ни пока'йтеся
всjь^мъ вопiе'тъ лю'демъ, и= пред\ъwчи'ститеся: се' бо
предстои'тъ хр\сто'съ, w\т тли` мi'ръ и=збавля'яй.

Ро'ждься нетлjь'ннw w\т бг~а и= _о=ц~а`, w\т дв~ы
кромjь` скве'рны воплоща'ется хр\сто'съ: _е=му'же
реме'нь, jа=`же w\т на'съ сло'ва сочета^нiя, разрjьши'ти
неудо'бь о_у=чи'тъ пр\дте'ча, земнорw'дныя w\т ле'сти
и=збавля'я.

_О=гне'мъ кр\сти'тъ коне'чнымъ хр\сто'съ проти^вныя,
а= не бг~а му'дрствующихъ _е=го`: дх~омъ же w=бновля'етъ
водо'ю бл~года'ти, разумли^выя бж~ества` _е=гw`, w\т
прегрjьше'нiй и=збавля'я.

И='нъ.

I=рмо'съ: Вожделjь'ннаго jа='вствова со всебл~же'ннымъ
гла'сомъ _о=ц~ъ, _е=го'же и=з\ъ чре'ва w\тры'гну: _е='й,
глаго'летъ, се'й соесте'ственъ сн~ъ сы'й свjьтоза'ренъ,
произни'че и=з\ъ человjь'ча ро'да: сло'во же мое` жи'во,
и= человjь'къ промышле'нiемъ.

W\т глуби'ннагw льва`, тревече'рнiй стра'ннjь
пр\оро'къ во вну'треннихъ валя'яся, а='бiе произы'де,
пакибытiя` сп~се'нiе, w\т sмi'я человjькоубi'йцы, всjь^мъ
пред\ъявля'я въ послjь^дняя лjь^та.

W\тве'рсту нб~у всесвjь'тлыхъ писа'нiй, о_у=ч~нкъ
зри'тъ w\т _о=ц~а` посыла'емый: пребыва'ющъ же дх~ъ на
преч\стjьмъ сло'вjь, наше'дъ jа='кw го'лубь
неизрече'ннымъ w='бразомъ, лю'демъ же jа=вля'ется
прише'дшымъ ко вл\дцjь.

Конда'къ, гла'съ д~:

Jа=ви'лся _е=си` дне'сь вселе'ннjьй, и= свjь'тъ тво'й,
гд\си, зна'менася на на'съ, въ ра'зумjь пою'щихъ тя`:
прише'лъ _е=си` и= jа=ви'лся _е=си` свjь'тъ
непристу'пный.

I='косъ: Галiле'и jа=зы'честjьй, завулw'нстjьй
странjь` и= нефfалi'мстjьй земли`, jа='коже рече`
пр\оро'къ, свjь'тъ вели'къ возсiя` хр\сто'съ.
w=мрач_е'ннымъ свjьтла` jа=ви'ся заря`, и=з\ъ виfлее'ма
w=блиста'ющая, па'че же и=з\ъ мр~i'и гд\сь, все'й
вселе'ннjьй возсiява'етъ лучи`, сл~нце пра'вды. тjь'мже
и=`же w\т а=да'ма назi'и, прiиди'те вси` w=блече'мся въ
него`, да согрjь'емся: покрыва'етъ бо нагi^я, и=
просвjьща'етъ т_е'мныя. прише'лъ _е=си`, и= jа=ви'лся
_е=си` свjь'тъ непристу'пный.

Пjь'снь з~.

I=рмо'съ: Ю='ношы бл~гочести^выя, пе'щи _о='гненнjьй
прiwбщи'вшыяся, шумя'щъ ду'хъ ро'сный невреди^мы
сохрани`, и= бж~iя а='гг~ла снизхожде'нiе. тjь'мже въ
пла'мени w=роша'еми, бл~года'рственнw воспjьва'ху:
препjь'тый _о=тц_е'въ гд\си и= бж~е бл~гослове'нъ _е=си`.

Jа='коже на нб~си` съ тре'петомъ и= чу'домъ
предстоя'ху, во i=_орда'нjь си^лы а='гг~льскiя,
смотря'юще толи^ка бж~iя схожд_е'нiя: jа='кw держа'й
превы'шнихъ во'дъ соста'въ, въ вода'хъ плотоно'сецъ
стоя'ше, бг~ъ _о=тц_е'въ на'шихъ.

_О='блакъ дре'вле и= мо'ре бж~е'ственнагw проwбража'ху
кр~ще'нiя чу'до, въ ни'хже дре'внiи крести'шася,
и=сходя'ще зако'ннiи лю'дiе. мо'ре же бjь` w='бразъ
воды`, и= _о='блакъ дх~а: и='миже соверша'еми,
бл~гослове'нъ _е=си`, зове'мъ, гд\си бж~е, во вjь'ки.

Вси` вjь'рнiи, въ не'мже соверше'нiе прiя'хомъ,
бг~осло'вяще немо'лчнw со а='гг~лы, просла'вимъ _о=ц~а`
и= сн~а и= дх~а ст~а'го: се' бо тр\оца v=поста'сьми
_е=диносу'щная, _е=ди'нъ же бг~ъ, _е=му'же пое'мъ:
бл~гослове'нъ _е=си`, гд\си бж~е, во вjь'ки.

И='нъ.

I=рмо'съ: W=пали` струе'ю sмi'_евы главы^, пе'щный
высо'кiй пла'мень, ю='ношы нося'щь бл~гочести^выя,
о_у=ти'шивый неудободержи'мую мглу` и=з\ъ грjьха`, всю'
же w=мыва'етъ росо'ю дх~а.

Тебе` живопису'ющiй а=ссv"рi'йскiй пла'мень,
о_у=жа'сенъ поставля'еши, въ ро'су преведе'нъ: тjь'мже
вода` ны'нjь, jа='коже пла'мень w=дjьва'яй вре'дную
sло'бу, хр\сте`, прикрове'нную w=паля'етъ, w\т
поползнове'нныя стези` призыва'ющи.

Раздjь'льшуся i=_орда'ну дре'вле, по су'ху прехо'дятъ
лю'дiе i=и~льстiи, тебе` держа'внjьйшаго, содержа'ща
тва'рь некосни'тельнjь, ны'нjь въ вода'хъ напису'ющiи, къ
нетлjь'ннjьй и= поле'знjьй стези`.

Вjь'мы пе'рвjье всепа'губный пото'пъ, мл\стивнw тя`
всjь'хъ во тлю` привести`, _w тревели^кая сотворя'я и=
стра^нная! ны'нjь же пото'пльша, хр\сте`, грjь'хъ за
бл~госе'рдiе и= человjь'ческое сп~се'нiе.

Пjь'снь и~.

I=рмо'съ: Та'йну пресла'вную вавv"лw'нская показа`
пе'щь, и=сточи'вшая ро'су, jа='кw струя'ми и=мя'ше
невеще'ственный _о='гнь воспрiя'ти i=_орда'нъ, и=
w=б\ъя'ти пло'тiю кр~ща'ема зижди'теля: _е=го'же
бл~гословя'тъ лю'дiе, и= превозно'сятъ во вся^ вjь'ки.

W\тложи` стра'хъ ве'сь, и=зба'витель пр\дте'чи рече`,
мнjь' же повини'ся, jа='кw бл~го'му, мнjь` приступи`,
сiе' бо _е=стество'мъ бы'хъ. мои^мъ повелjь'нi_емъ
покори'ся, и= кр\сти' мя соше'дшаго: _е=го'же
бл~гословя'тъ лю'дiе, и= превозно'сятъ во вся^ вjь'ки.

Глаго'лы jа='коже о_у=слы'ша кр\сти'тель вл\дчни, съ
тре'петомъ дла'нь простира'етъ: _о=ба'че же руко'ю
косну'вся верху` зижди'теля своегw`, кр~щшемуся вопiя'ше:
w=ст~и' мя, ты' бо _е=си` бг~ъ мо'й. _е=го'же
бл~гословя'тъ лю'дiе, и= превозно'сятъ во вся^ вjь'ки.

Тр\оцы jа=вле'нiе во i=_орда'нjь бы'сть, са'мое бо
пребж~е'ственное _е=стество` _о=ц~ъ возгласи`: се'й
кр~ща'емый сн~ъ возлю'бленный мо'й: дх~ъ же прiи'де къ
подо'бному, _е=го'же бл~гословя'тъ лю'дiе, и=
превозно'сятъ во вся^ вjь'ки.

И='нъ

I=рмо'съ: Свобо'дна о_у='бw тва'рь познава'ется, и=
сы'нове свjь'та пре'жде w=мраче'ннiи, _е=ди'нъ сте'нетъ
тьмы` предста'тель, ны'нjь да бл~гослови'тъ о_у=се'рднw
вино'внаго, пре'жде _о=кая'нное jа=зы'кwвъ всенаслjь'дiе.

Трiе` бг~ови'днiи во _о=гни` w=роша'еми, w=заря'ющеся
треми` всесвjь'тлjь ст~ы'нями, jа='вjь пока'зоваху
превы'шнее _е=стество` смjьше'нiемъ человjь'ческимъ,
_о=гнепаля'щее росо'ю мл\стивнw вся'ку па'губную ле'сть.

Да о_у=бjьли'тся вся'кое земно'е _е=стество`, w\т
паде'нiя ны'нjь на нб~о возводи'мо: и='мже бо вся^
соблюда'ются сло'вомъ, теку'щими струя'ми w=мы'вшеся,
прегрjьше'нiй пре'жнихъ о_у=бjьже`, пресвjь'тлw
и=змове'но.

На f~-й пjь'сни па'ки вжига'ютъ свjьщы` бра'тiя.
Ч\стнjь'йшую не пое'мъ, но пое'мъ припjь'вы пра'здника:

Велича'й душе` моя`, ч\стнjь'йшую го'рнихъ во'инствъ,
дв~у преч\стую бц\ду.

И= i=рмо'съ: Недоумjь'етъ вся'къ jа=зы'къ
бл~гохвали'ти по достоя'нiю, и=зумjьва'етъ же о_у='мъ и=
премi'рный пjь'ти тя`, бц\де: _о=ба'че бл~га'я су'щи,
вjь'ру прiими`, и='бо любо'вь вjь'си бж~е'ственную на'шу:
ты' бо хр\стiа'нъ _е=си` предста'тельница, тя`
велича'емъ.

Посе'мъ вторы'й ли'къ пое'тъ то'йже припjь'въ и=
i=рмо'съ. И= про'чихъ ше'сть припjь'вwвъ припjьва'ютъ на
кi'йждо тропа'рь по _е=ди'ножды.

Велича'й, душе` моя`, w\т пр\дте'чи кр~ще'нiя
прося'ща.

Велича'й, душе` моя`, во i=_орда'нjь прише'дшаго
кр\сти'тися.

Дв~де, прiиди` дх~омъ къ просвjьщ_е'ннымъ: ны'нjь
приступи'те, по'й къ бг~у вjь'рою, глаго'ля:
просвjьти'теся, се'й ни'щiй воззва` а=да'мъ въ паде'нiи:
и='бо того` о_у=слы'ша гд\сь, прише'дъ струя'ми
i=_орда'нскими, тлjь'ннаго же w=бнови`.

Велича'й, душе` моя`, w\т _о=ч~ескагw гла'са
свидjь'тельствованна.

Велича'й, душе` моя`, _е=ди'наго w\т тр\оцы,
прекло'ньшаго вы'ю и= кр~ще'нiе прiе'мша.

И=са'iа, и=змы'йтеся, w=чи'ститеся, глаго'летъ,
лука^вствiя пред\ъ гд\семъ w=ста'вите: жа'ждущiи на во'ду
жи'ву и=ди'те: кропи'тъ бо водо'ю w=бновля'я хр\сто'съ,
приступа'ющыя къ нему` вjь'рою и= къ животу`
нестарjь'емому, кр~ща'етъ дх~омъ.

Пр\оро'че, прiиди` ко мнjь`, простри` ру'ку, и=
кр\сти' мя ско'рw.

Пр\оро'че, w=ста'ви ны'нjь, и= кр\сти' мя хотя'ща,
и=спо'лнити бо прiидо'хъ вся'ку пра'вду.

Соблюда'емся бл~года'тiю вjь'рнiи, и= печа'тiю: jа='кw
бо губи'теля бjьжа'ша, пра'га _е=вре'и дре'вле
w=крова'влена: та'кw и= на'мъ и=схо'дное бж~е'ственное
сiе`, пакибытiя` ба'ня бу'детъ. w\тсю'ду и= тр\оцы
о_у='зримъ свjь'тъ незаходи'мый.

Посе'мъ пе'рвый ли'къ пое'тъ втора'гw канw'на
припjь'въ:

Дне'сь вл\дка преклоня'етъ вы'ю под\ъ ру'ку
пр\дте'чеву.

И= i=рмо'съ: _W па'че о_у=ма` рж\ства` твоегw`
чуде'съ, невjь'сто всеч\стая, мт~и бл~гослове'нная,
_е='юже получи'вше всесоверше'нное сп~се'нiе, досто'йнw
хва'лимъ jа='кw бл~годjь'теля, да'ръ нося'ще пjь'снь
бл~годаре'нiя.

И= вторы'й ли'къ та'кожде пое'тъ припjь'въ и=
i=рмо'съ:

И= про'чыя пя'ть припjь'вы: _е=ди'нъ два'жды:

Дне'сь i=wа'ннъ кр~ща'етъ вл\дку во струя'хъ
i=_орда'нскихъ.

Дне'сь вл\дка вода'ми погреба'етъ человjь'ческiй
грjь'хъ.

О_у=вjь'дjьхомъ мwv"се'ю купино'ю jа=вл_е'нная, гряди`
стра'нными о_у=ста'вы содjь^ланная: jа='кw бо сп~се'ся
_о='гнь нося'щи два`, свjьтоно'сна ро'ждши бл~годjь'теля,
во i=_орда'нскихъ же струя'хъ jа=вле'нна.

Дне'сь вл\дка свы'ше свидjь'тельствуется, сн~ъ
возлю'бленный.

Дне'сь вл\дка прiи'де w=ст~и'ти _е=стество` водно'е.

Дне'сь вл\дка кр~ще'нiе прiе'млетъ, руко'ю
пр\дте'чевою.

Помазу'еши, соверша'я чл~вjь'ческое существо`, цр~ю`
безнача'льне, дх~а _о=бще'нiемъ, струя'ми чт\сыми
w\тмы'въ: и= тьмы` крjь'пость же посра'мль возвы'шенную,
ны'нjь въ безпреста'ннjьмъ возда'ти житiи`.

Та'же, _о='ба ли^ка соше'дшеся вку'пjь, пою'тъ пе'рвый
припjь'въ пра'здника, и= i=рмо'съ: Недоумjь'етъ вся'къ
я=зы'къ: Посе'мъ втора'гw канw'на припjь'въ, и= i=рмо'съ:
_w па'че о_у=ма`: И= покло'нъ.

Свjьти'ленъ:

Подо'бенъ: Посjьти'лъ ны`:

Jа=ви'ся сп~съ бл~года'ть и= и='стина во струя'хъ
i=_орда'нскихъ, и= су'щыя во тьмjь` и= сjь'ни спя'щыя
просвjьти'лъ _е='сть: и='бо прiи'де, и= jа=ви'ся свjь'тъ
непристу'пный. [Три'жды.]

На хвали'техъ стiхи^ры на д~, гла'съ а~:

[Ге'рмана патрiа'рха:]

Свjь'тъ w\т свjь'та, возсiя` мi'рови хр\сто'съ сп~съ
на'шъ, jа=вле'йся бг~ъ: сему` лю'дiе поклони'мся.

Ка'кw тя` хр\сте`, раби` вл\дку досто'йнw почти'мъ,
jа='кw въ вода'хъ всjь'хъ на'съ w=бнови'лъ _е=си`;

Ты` во i=_орда'нjь кр~щься сп~се на'шъ, во'ды
w=ст~и'лъ _е=си`, дла'нiю раба` рукополага'емый, и=
стра^сти мi'ра и=сцjьля'яй, ве'лiе та'инство jа=вле'нiя
твоегw`. чл~вjьколю'бче, гд\си, сла'ва тебjь`.

И='стинный свjь'тъ jа=ви'ся, и= всjь^мъ просвjьще'нiе
да'руетъ. кр~ща'ется хр\сто'съ съ на'ми, и='же вся'кiя
вы'шши чистоты`. влага'етъ сщ~е'нiе водjь`, и= душа'мъ
сiе` w=чище'нiе быва'етъ, земно'е jа=вля'емое, и= вы'ше
нб~съ разумjьва'емое. ба'нею сп~се'нiе, водо'ю же дх~ъ:
погруже'нiя ра'ди, и='же къ бг~у на'шъ восхо'дъ быва'етъ.
чуд_е'сна дjьла` твоя^, гд\си, сла'ва тебjь`.

Сла'ва, гла'съ s~:

[А=нато'лiа:] Вода'ми i=_орда'нскими w=дjь'ялся _е=си`
сп~се, w=дjья'йся свjь'томъ jа='кw ри'зою: и= приклони'лъ
_е=си` главу` предте'чи, и='же нб~о и=змjь'ривый пя'дiю,
да w=брати'ши мi'ръ w\т ле'сти, и= сп~се'ши jа='кw
чл~вjьколю'бецъ.

И= ны'нjь, гла'съ в~: [тогw'же:]

Дне'сь хр\сто'съ на i=_орда'нъ прiи'де кр\сти'тися:
дне'сь i=wа'ннъ каса'ется верху` вл\дчню. си^лы нб\сныя
о_у=жасо'шася: пресла'вное ви'дящи та'инство: мо'ре
ви'дjь, и= побjьже`: i=_орда'нъ ви'дjьвъ, возврати'ся.
мы' же просвjь'щшеся вопiе'мъ: сла'ва jа=ви'вшемуся бг~у,
и= на земли` ви'дjьнному, и= просвjьти'вшему мi'ръ.

Славосло'вiе вели'кое.

По трист~о'мъ тропа'рь пра'здника. _Е=кт_енiи`, и=
w\тпу'стъ. И= дае'тся ст~ы'й _е=ле'й w\т канди'ла,
пою'щымъ на'мъ стiхи'ру пра'здника. Та'же ча'съ а~-й. На
а~-мъ часjь`, тропа'рь пра'здника: по трист~о'мъ конда'къ
пра'здника: и= про'чее, и= соверше'нный w\тпу'стъ.

Въ сi'й де'нь лiтургi'а быва'етъ пора'ну, труда` ра'ди
бдjь'ннаго.

На лiтургi'и:

А=нтiфw'нъ а~, _псало'мъ рг~_i, гла'съ а~:

Стi'хъ а~: Во и=схо'дjь i=и~левjь w\т _е=гv'пта, до'му
i=а'кwвля и=з\ъ люде'й ва^рваръ. Мл~твами бц\ды сп~се,
сп~си` на'съ. И= Другi'й ли'къ. Стi'хъ в~: Бы'сть i=уде'а
ст~ы'ня _е=гw`, i=и~ль _о='бласть _е=гw`. Мл~твами бц\ды:
Стi'хъ г~: Мо'ре ви'дjь и= побjьже`, i=_орда'нъ
возврати'ся вспя'ть. Мл~твами бц\ды: Стi'хъ д~: Что' ти
_е='сть мо'ре, jа='кw побjь'гло _е=си`, и= тебjь`
i=_орда'не, jа='кw возврати'лся _е=си` вспя'ть; Мл~твами
бц\ды: Сла'ва, и= ны'нjь: Мл~твами бц\ды:

А=нтiфw'нъ в~, _псало'мъ рд~_i, гла'съ в~:

Стi'хъ а~: Возлюби'хъ, jа='кw о_у=слы'шитъ гд\сь
гла'съ моле'нiя моегw`: Сп~си' ны сн~е бж~iй, во
i=_орда'нjь кр\сти'выйся, пою'щыя ти`: А=ллилу'iа. Стi'хъ
в~: Jа='кw приклони` о_у='хо свое` мнjь`, и= во дни^ моя^
призову`. Сп~си' ны сн~е бж~iй: Стi'хъ г~: W=б\ъя'ша мя`
болjь^зни см_е'ртныя, бjьды^ а='дwвы w=брjьто'ша мя`,
ско'рбь и= болjь'знь w=брjьто'хъ, и= и='мя гд\сне
призва'хъ. Сп~си' ны, сн~е бж~iй: Стi'хъ д~: Ми'лостивъ
гд\сь и= прв\денъ, и= бг~ъ на'шъ ми'луетъ. Сп~си' ны,
сн~е бж~iй: Сла'ва, и= ны'нjь: _Е=диноро'дный сн~е:

А=нтiфw'нъ г~, _псало'мъ рз~_i, гла'съ а~.

Стi'хъ а~: И=сповjь'дайтеся гд\сви, jа='кw бл~гъ,
jа='кw въ вjь'къ мл\сть _е=гw`. Тропа'рь: Во i=_орда'нjь
кр~ща'ющуся тебjь` гд\си, тр\оческое jа=ви'ся
поклоне'нiе: роди'телевъ бо гла'съ свидjь'тельствоваше
тебjь`, возлю'бленнаго тя` сн~а и=мену'я, и= дх~ъ въ
ви'дjь голуби'нjь, и=звjь'ствоваше словесе`
о_у=твержде'нiе. jа=вле'йся, хр\сте` бж~е, и= мi'ръ
просвjьще'й, сла'ва тебjь`. Стi'хъ в~: Да рече'тъ о_у='бw
до'мъ i=и~левъ: jа='кw бл~гъ, jа='кw въ вjь'къ мл\сть
_е=гw`. Во i=_орда'нjь кр~ща'ющуся тебjь` гд\си: Стi'хъ
г~: Да рече'тъ о_у='бw до'мъ а=арw'нь, jа='кw бл~гъ,
jа='кw въ вjь'къ мл\сть _е=гw`. Во i=_орда'нjь
кр~ща'ющуся тебjь` гд\си: Стi'хъ д~: Да реку'тъ о_у='бw
вси` боя'щiися гд\са, jа='кw бл~гъ, jа='кw въ вjь'къ
мл\сть _е=гw`. Во i=_орда'нjь кр~ща'ющуся тебjь` гд\си:
Вхо'дное: Бл~гослове'нъ гряды'й во и='мя гд\сне:
бл~гослови'хомъ вы` и=з\ъ до'му гд\сня, бг~ъ гд\сь и=
jа=ви'ся на'мъ. Тропа'рь: Во i=_орда'нjь кр~ща'ющуся
тебjь` гд\си:

Сла'ва, и= ны'нjь, конда'къ, гла'съ д~:

Jа=ви'лся _е=си` дне'сь вселе'ннjьй, и= свjь'тъ тво'й
гд\си, зна'менася на на'съ, въ ра'зумjь пою'щихъ тя`:
прише'лъ _е=си`, и= jа=ви'лся _е=си` свjь'тъ
непристу'пный.

Вмjь'стw же трист~а'гw, пое'мъ: _Е=ли'цы во хр\ста`
кр\сти'стеся: Прокi'менъ, гла'съ д~: Бл~гослове'нъ
гряды'й во и='мя гд\сне, бг~ъ гд\сь и= jа=ви'ся на'мъ.
Стi'хъ: И=сповjь'дайтеся гд\сви, jа='кw бл~гъ, jа='кw въ
вjь'къ мл\сть _е=гw`.

А=п\слъ къ тi'ту, зача'ло т~в.

А=ллилу'iа, гла'съ д~: Принеси'те гд\сви сн~ове бж~iи:
Стi'хъ: Гла'съ гд\снь на вода'хъ:

_Е=v\глiе матfе'а, зача'ло s~.

Прича'стенъ: Jа=ви'ся бл~года'ть бж~iя сп~си'тельная
всjь^мъ человjь'кwмъ.

На трапе'зjь быва'етъ о_у=тjьше'нiе бра'тiи ве'лiе.
Jа=ди'мъ ры'бу, и= сы'ръ и= jа='ица, и= пiе'мъ вiно`:
мiрстi'и же мя'со, а='ще бу'детъ и= въ сре'ду, и=ли`
пято'къ. И= чте'тся сло'во златоу'стагw, _е=му'же
нача'ло: Вси` вы` во бл~году'шiи.

